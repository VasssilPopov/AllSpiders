{"url": "https://pik.bg/%D0%B2-%D0%B0%D1%80%D0%B5%D1%81%D1%82%D0%B0-%D0%BE%D1%81%D1%82%D0%B0%D0%B2%D0%B0%D1%82-9-%D0%BE%D1%82-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%BF%D1%80%D0%B8-%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F%D1%82%D0%B0-%D0%B2-%D0%BC%D0%BE%D0%BD%D1%82%D0%B0%D0%BD%D0%B0-news846116.html", "text": "Девет от задържаните за рекет, изнудване и разпространение за наркотици в Монтана остават в ареста. След тях е и ръководителят на групата Марин Антов, предаде БНТ. Десетият задържан остава под домашен арест, защото е с влошено здраве и не може да пребивава в килия. Специализираният наказателен съд прие, че от събраните доказателства може да се предположи, че десетимата задържани са изнудвали и рекетирали земеделци и дребни търговци в Монтана, извършвали са редица измами и са разпространявали наркотици. Част от дейността си са прикривали привидно зад услугите на охранителна фирма, на която трябвало да се плаща \"такса спокойствие\". Сподели:", "date": "2019.06.01", "title": "В ареста остават 9 от задържаните при спецакцията в Монтана"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D0%BA%D0%B0%D0%BD%D0%B8-%D0%BD%D0%BE%D0%B2%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%83%D0%BA%D1%80%D0%B0%D0%B9%D0%BD%D0%B0-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D1%81%D0%B0%D1%89-news846002.html", "text": "Американският президент Доналд Тръмп официално е поканил новия президент на Украйна Владимир Зеленски да посети Вашингтон, съобщиха от администрацията на Зеленски, цитирани от РИА „Новости”. Допълва се, че след като е получил поканата, Зеленски е благодарил на американския лидер за нея. От администрацията на президента на Украйна обаче не уточняват, дали Зеленски е приел да пътува до Вашингтон, и кога, евентуално, би могла да се осъществи визитата му. Сподели:", "date": "2019.06.01", "title": "Доналд Тръмп официално покани новия президент на Украйна да посети САЩ"}
{"url": "https://pik.bg/%D0%BD%D0%B8%D0%BA%D0%BE%D0%BB%D0%B0-%D0%B3%D1%80%D1%83%D0%B5%D0%B2%D1%81%D0%BA%D0%B8-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B8-%D0%BA%D0%B0%D1%82%D0%BE-%D0%B4%D0%B5%D0%BF%D1%83%D1%82%D0%B0%D1%82-news846043.html", "text": "Бившият министър-председател и настоящ депутат Никола Груевски, който в момента се укрива от правосъдието в Унгария, подаде оставка като народен представител. Той направи това чрез социалната мрежа Фейсбук, което е още едно свидетелство за неговото неуважение към законите в страната, която доскоро управляваше еднолично, допълва БГНЕС. Груевски се реши на тази стъпка, след като македонският парламента започна процедура за отнемането на неговия имунитет заради неявяване на заседания повече от 6 месеца. В своя пост в социалната мрежа той твърди, че ще връчи лично оставката си на председателя на парламента Талат Джафери, който в момента е на посещение в унгарската столица. Груевски управлява Македония авторитарно цели 10 години. Това предизвика криза в страната, която беше изпаднала в дълбока изолация. Масови протести доведоха до неговата оставка като премиер през 2016 г. В момента той се укрива от македонското правосъдие в Унгария. Сподели:", "date": "2019.06.01", "title": "Никола Груевски подаде оставка и като депутат"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D0%B0%D0%BC%D0%B1%D0%BE-%D0%BF%D0%BE%D1%81%D1%80%D0%B5%D1%89%D0%B0-%D1%81%D0%B8%D0%BD-%D0%B8-%D1%81%D0%BD%D0%B0%D1%85%D0%B0-%D0%B7%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D0%BD%D0%BE%D0%B2-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB---%D0%B2%D0%BB%D0%B0%D0%B4%D0%BA%D0%BE-%D0%BE%D1%82%D0%BB%D0%B0%D0%B3%D0%B0-%D0%B2%D0%BD%D1%83%D1%87%D0%B5%D1%82-news845819.html", "text": "Големият актьор и бивш министър на културата Стефан Данаилов посреща мили гости от Щатите тези дни. В средата на другата седмица в София пристига синът му Владимир и американската снаха Виктория, научи ПИК. Ламбо чака с особено вълнение пристигането на наследника си, тъй като двамата не са се виждали от миналата година. Тогава Данаилов се запозна и с Виктория, с която допреди това се бяха чували само по телефона. Заради разклатеното си здраве Мастера не се престраши да прелети океана за сватбата на Влади през 2017 г. А и церемонията съвпадна с честванията за 70-ата му годишнина. Данаилов и майката на Владко, Ирен Кривошиева, са много доволни, че въпреки следването си по медицина, което е погълнато цялото му време, е подредил програмата си така, че да ги посети в София. \"Влади и Виктория си идват на 5 юни. Ще останат 20 дни, които лично за мен са малко\", призна пред ПИК Ирен Кривошиева. Два дни, след като кацнат у нас, тя им е подготвила културно събитие. Тримата ще посетят софийската премиера на комедията \"Актрисата\" в Народния театър, с която големият актьор се завръща на сцена и в която му партнира Аня Пенчева. \"А за след това още не са решили какво ще правят - дали ще отидат до морето, дали ще останат в София... Почти всеки ден се намира някой да ме попита дали скоро няма да имаме внуче. Не! Сега за Влади е приоритет образованието, защото медицината не е никак лесна\", добави Кривошиева. Сподели:", "date": "2019.06.01", "title": "САМО В ПИК: Ламбо посреща син и снаха за премиерата на нов спектакъл - Владко отлага внучето на Мастера заради лекции по медицина"}
{"url": "https://pik.bg/%D0%BF%D0%BE%D1%82%D0%BE%D0%BF-%D0%BD%D0%BE%D0%B2-%D0%BF%D0%BE%D1%80%D0%BE%D0%B9-%D1%81%D0%B5-%D0%B8%D0%B7%D1%81%D0%B8%D0%BF%D0%B0-%D0%BD%D0%B0%D0%B4-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news846099.html", "text": "Нов порой се изсипа над Пловдив. Силен дъжд вали в районите \"Северен\", \"Централен\" и \"Западен\". В \"Тракия\" и район \"Южен\" не вали, пише обаче Трафик нюз. Булевард  \"6-ти септември\" е наводнен в района на железопътния прелез. Това е втори ден, в който в града под тепетата вали пороен дъжд. Сподели:", "date": "2019.06.01", "title": "ПОТОП: Нов порой се изсипа над Пловдив (СНИМКИ)"}
{"url": "https://pik.bg/%D0%B4%D0%B0%D0%B7%D0%B4-%D0%BE%D1%82%D0%B1%D0%B5%D0%BB%D1%8F%D0%B7%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%B4%D0%B5%D1%82%D0%B5%D1%82%D0%BE-%D1%81-%D0%BA%D0%BE%D0%BD%D1%86%D0%B5%D1%80%D1%82-%D0%B8-%D0%B8%D0%B7%D0%BB%D0%BE%D0%B6%D0%B1%D0%B0-news846057.html", "text": "Държавната агенция за закрила на детето (ДАЗД) отбеляза Международния ден на детето с празничен концерт и откриване на изложба от Национален конкурс за плакат на тема „Щастливи заедно“. Събитието, което е под патронажа на вицепремиера по икономическата и демографската политика Марияна Никова, се проведе в градинката на Националния дворец на културата (НДК), а на него участие взеха деца от училищата по изкуствата в страната. Сред официалните гости на празника бяха еврокомисарят Мария Габриел, министърът на труда и социалната политика Бисер Петков, заместник-министърът на образованието и науката Деница Сачева и много други. Присъстваха и участваха още деца и младежи от столични училища и детски градини. Изложбата от конкурсната надпревара за плакат бе открита от председателя на Държавната агенция за закрила на детето Елеонора Лилова. Творбите бяха монтирани върху 28 пана, разположени на 14 постамента, в непосредствена близост до амфитеатралната сцена. След награждаването на изявилите се млади творци, за всички гостите на събитието имаше подготвена и културно-разлекателна програма, представена от деца в столични училища и детски градини. Разбира се бе отделено време за игри и приключения, подготвени от аниматори специално за събитието. Всички те бяха подбрани по начин, по който участие можеха да вземат всички присъстващи деца на събитието, както и техните родители. Сподели:", "date": "2019.06.01", "title": "ДАЗД отбеляза Международния ден на детето с концерт и изложба"}
{"url": "https://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BE%D1%82%D0%BE-%D0%BE%D1%82-%D0%B3%D1%80%D0%B0%D0%BD%D0%B0%D1%82%D0%B0-%D0%B2-%D1%81%D0%B8%D0%BB%D0%B8%D1%81%D1%82%D1%80%D0%B0-%D0%B4%D0%B5%D1%82%D0%B5-news846098.html", "text": "За първи път след инцидента проговори детето, пострадало най-тежко при избухването на граната на празник на МВР в Силистра. До късно снощи продължи работата на службите. Оказа се, че експерти от Специализиран отряд за борба с тероризма (СОБТ) е трябвало да направят огледа, тъй като този тип инциденти се разследват именно от баретите. Според прокуратурата все още е твърде рано за заключения, но водещата версия е именно тази - дефектна граната, съобщава Нова телевизия. Състоянието на трите деца е стабилно, като само едно от тях остава в болница - 6-годишната Катерина. Детето и родителите му са вече по-спокойни. Малката Катерина обаче все още помни в детайли инцидента. „Едни полицаи казаха, ето я докторката. После, когато сложиха кремче, линейката дойде и там бях на тази линейка. Уплаших се. Сега съм добре”, каза Катерина. \"Нощта мина с големи болки в крачето, после й дадоха успокоително и се успокои. Не я болеше повече”, сподели майка ѝ Радостина. Пострадалите деца са били на около 50 м от взрива. Разследването как точно са били ранени все още е в начална фаза. „Вчера беше посетено местопроизшествието от специализирана група, каквато винаги посещава огледите на местопроизшествие с взривни вещества. Те ще назначат своите експертизи, за да кажат как се е стигнало до този инцидент”, съобщи Ивелин Чафаланов - зам.-окръжен прокурор на Силистра. Освен че директорът на полицията в Силистра е отстранен до изясняване на случая, от МВР  забраниха използването на каквато и да е пиротехника при демонстрации. От днес започват разпити и на множеството свидетели на инцидента. Ако се докаже вина на човек, то предвиденото в закона наказание за причиняване на телесна повреда при боравене с взривни вещества е лишаване от свобода от 3 до 10 години. Сподели:", "date": "2019.06.01", "title": "Проговори пострадалото от граната в Силистра дете"}
{"url": "https://pik.bg/%D0%B0%D0%B4%D0%B2%D0%BE%D0%BA%D0%B0%D1%82%D1%8A%D1%82-%D0%BD%D0%B0-%D0%BC%D0%B8%D0%BD%D1%8E-%D1%81%D1%82%D0%B0%D0%B9%D0%BA%D0%BE%D0%B2-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%B2%D0%BB%D0%B8%D1%8F%D0%BD%D0%B8%D0%B5-news845773.html", "text": "В неистовите си опити за саморазправа с правосъдието Миню Стайков ползва най-доверения си адвокат Станислав Коев. Пресен пример в това отношение е как административните съдии Николай Гунчев и Светослав Славов са посещавали луксозното и недостъпно за простосмъртни ловно стопанство на Стайков \"Кабата\", пише столичен седмичник. Оказва се, че всичко се е организирало по покана на личния адвокат на Стайков  - Станислав Коев, а разходите са били изцяло за сметка на една от компаниите на Миню Стайков - \"Топаз Мел\". Не е тайна, че подобни ловджийски уикенди се ползват за частни ВИП забавления с обилни софри, поливани с отлежали маркови еликсири. Според запознати от агитката някои от отстреляните екземпляри могат да претендират за златни медали. Миню Стайков е известен също със своята щедрост към влиятелни политици - още се помни ловната карабина, която той подари на действащия тогава - през 2004 година, президент Георги Първанов. Познанството на адвокат Станислав Коев със съдия Светослав Славов вероятно датира от няколко години по-рано по повод дело пред ВАС, за което стана известно, че съдията е отсъдил в полза на Минювата компания \"СИС Индустрийс\" във връзка със спор за нелоялна конкуренция с Федерацията на гръцките производители на спиртни напитки. Някои дори определят Коев като разносвач на мотивиращи куфарчета за представителите на Темида. Близостта между Стайков и Коев била такава, че пословичният със своята мнителност Миню е доверил на приближения си представителството и управлението на редица офшорни компании, с които се свързва олигархът от Карнобат. С времето близостта между винения бос и юриста от професионална се превърнала и в семейна. Доказателство за това е и фактът, че Миню Стайков осигурява за нуждите на луксозната клиника по дентална медицина на съпругата на Коев Виктория цял етаж от сградата, в която се помещават офисите на алкохолната империя в Карнобат. Стайков дори финансирал кампанията за общински съветник на Коев в Казанлък. Тези действия на Коев не са останали обаче незабелязани от правоохранителните органи и той отскоро е обект на разследване. Сподели:", "date": "2019.06.01", "title": "Адвокатът на Миню Стайков разследван за търговия с влияние"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BF%D1%80%D0%B0%D1%82%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B1%D0%B0%D1%89%D0%B0-%D0%B8-%D0%B4%D0%B5%D1%82%D0%B5-news846102.html", "text": "Катастрофа в Благоевградско прати баща и дете в болница днес, предаде БГНЕС. Сигналът за инцидента е подаден в 16,05 часа от входа на село Рилци, община Благоевград. 50-годишен мъж и 8-годишният му син са пострадали леко, след като автомобилът им се забива в паркирана лека кола. Причината е отвличане вниманието на бащата, шофирал колата. Двамана са закарани в МБАЛ - Благоевград. Бащата е с контузно-разкъсна рана на главата, а детето с разбита уста. Сподели:", "date": "2019.06.01", "title": "Катастрофа прати в болница баща и дете"}
{"url": "https://pik.bg/%D0%BB%D1%8E%D0%B1%D0%BE%D0%B2%D0%BD%D0%B0-%D0%B0%D1%84%D0%B5%D1%80%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%BA%D0%B0%D1%82%D0%B0-%D0%B1%D0%B8%D0%BB%D1%8F%D0%BD%D0%B0-%D0%B4%D1%83%D0%B4%D0%BE%D0%B2%D0%B0-%D1%81%D0%B8-%D0%BF%D1%80%D0%B5%D1%80%D1%8F%D0%B7%D0%B0%D0%BB%D0%B0-%D0%B2%D0%B5%D0%BD%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%B6%D0%B5%D0%BD%D0%B0-news845774.html", "text": "Любовен триъгълник с еднополов привкус стоял в дъното на опита за самоубийство на шампионката по борба Биляна Дудова миналия месец, пише столичен седмичник, като цитира хора от щаба на националния отбор. 22-годишната Биби си прерязала вените демонстративно, за да привлече вниманието на най-добрата си приятелка и съотборничка Сезен Белберова, с която я свързва нещо повече от крепка спортна дружба, твърдят техни съотборнички пред изданието. Сред националките отдавна витаели слухове, че двете момичета, които са неразделни от ранна юношеска възраст, имат изпълнена с обрати, събирания и раздели връзка, която минавала и на интимния фронт, твърди вестникът. От известно време обаче Сезен твърдо минала \"в правия път\" и си имала сериозно гадже от мъжки пол, което Биляна така и не могла да преживее. Именно Белберова намери трикратната европейска шампионка по борба безжизнена и цялата в кръв в столичния хотел \"Диана\", където двете момичета живеят, броени минути след инцидента. Само бързата реакция на момичето и на лекарите предотвратиха фатална развръзка от нещастния случай. Изданието твърди, че Сезен съвсем не е открила Биляна случайно, а, след като излязла с приятели, се върнала след като получила сързераздирателен есемес от Дудова, че смята да сложи край на живота си. През декември 2015 г. Дудова пуска снимка в социалните мрежи заедно с приятелката си Сезен, под която пише: \"Тя ли? Тя е единствена! Тя е тази, която е винаги до мен! Тя е тази,която не я интересува дали съм права или не, а застава зад мен! Тя е тази, която мрази всички мои врагове! Аз ли? Аз съм благодарна, че я има!\" Следва сърчице-знак за любов. Биляна е вече добре и е изписана от болницата. Тя отказва да говори пред медиите, но уточнява, че съжалява за постъпката си, която извършила в състояние на силен афект. С нея вече работи психолог. Лекарите са категорични, че тя ще може да продължи скоро състезателната си кариера на плрофесионално ниво. Дудова не иска да сподели мотивите за подобна постъпка, но според психолози обикновено става дума за интимен мотив. Прерязването на вените е своеобразен вик за внимание на пренебрегнат в любовта човек. Полицаи все още разследват всевъзможни версии, заради които шампионката е посегнала на живота си. Сподели:", "date": "2019.06.01", "title": "ЛЮБОВНА АФЕРА! Шампионката Биляна Дудова си прерязала вените заради жена?"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B4%D1%8A%D0%B6%D0%B4%D1%8A%D1%82-%D1%83%D0%B4%D0%B0%D0%B2%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%B4%D0%BE-%D0%BF%D0%BB%D0%BE%D0%B2%D0%B4%D0%B8%D0%B2-news846122.html", "text": "Движението от км 118 до км 120 на АМ ,,Тракия\" е затруднено поради влошени метеорологични условия. Шофьорите да се движат с повишено внимание и съобразена скорост. Това съобщиха от пресцентъра на Агенция \"Пътна Инфраструктура\". Очевидци потвърждават информацията. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. Сподели:", "date": "2019.06.01", "title": "ОТ ПОСЛЕДНИТЕ МИНУТИ: Дъждът удави магистралата до Пловдив"}
{"url": "https://pik.bg/79-%D1%81%D1%82%D0%B0%D0%BD%D0%B0%D1%85%D0%B0-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%BF%D1%80%D0%B8-%D0%B2%D0%B7%D1%80%D0%B8%D0%B2%D0%BE%D0%B2%D0%B5-%D0%B2-%D1%80%D1%83%D1%81%D0%BA%D0%B8-%D0%B7%D0%B0%D0%B2%D0%BE%D0%B4-%D0%B7%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D0%B2%D0%B8-news846104.html", "text": "До 79 души нарасна броят на пострадалите днес при взривове в голям завод за експлозиви в руския град Дзержинск, съобщиха руските власти, цитирани от АФП. Преди това се съобщаваше за 42 ранени при експлозиите в завод \"Кристал\" в този град, намиращ се на около 400 км източно от Москва, в Нижегородска област. Пет сгради в комплекса и 180 жилищни сгради пострадаха при експлозията. \"По последна информация 79 души са потърсили лекарска помощ след експлозията в \"Кристал\": 38 работници от завода и 41 жители на града. Няма ранени деца\", посочи в комюнике министерството на здравеопазването. 15 души са хоспитализирани, от които един е в тежко състояние. Сподели:", "date": "2019.06.01", "title": "79 станаха ранените при взривове в руски завод за експлозиви"}
{"url": "https://pik.bg/%D1%83%D1%87%D0%B5%D0%BD%D0%B8-%D0%B8-%D0%BC%D1%8A%D0%B6%D0%B5%D1%82%D0%B5-%D1%81%D1%82%D1%80%D0%B0%D0%B4%D0%B0%D1%82-%D0%BE%D1%82-%D1%81%D0%BB%D0%B5%D0%B4%D1%80%D0%BE%D0%B4%D0%B8%D0%BB%D0%BD%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F-news845932.html", "text": "От следородилна депресия страдат не само младите майки, но и бащите, твърдят американски специалисти от Центъра по психология на репродуктивното здраве. Те представиха изводи от свое проучване на конференцията на Американската асоциация на психолозите в Сан Франциско, съобщава „Мениджър”, цитирани от „Обекти”. Според данните, са изследвани 450 мъже, станали бащи наскоро. Учените установили, че 10% от тях развили типичните симптоми на следродилна депресия, а 18% получили тревожно разстройство. Освен това, при мъжете също може да се наблюдават неразположения, подобни на тези при бременност като сутрешно гадене, киселини, стомашни спазми, промяна в апетита. А след като половинките им родят, при някои от татковците се наблюдава спад на нивата на мъжкия хормон тестостерон и увеличаване на хормона пролактин, нужен на родилките за производството на кърма. Възможно е страдащите от следродилна депресия мъже да са много повече от установените към момента проценти, но просто да потискат проявите й, тъй като се притесняват да не ги компрометира, смятат учените. Подобно поведение обаче може да отключи впоследствие сериозни проблеми с психиката, предупреждават те. Сподели:", "date": "2019.06.01", "title": "Учени: И мъжете страдат от следродилна депресия"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82-%D0%B0%D0%B4%D0%B0-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-%D0%B4%D0%BE-%D1%80%D0%B0%D1%8F-%D0%BD%D0%B0-%D1%83%D0%B0%D0%BD%D0%B4%D0%B0-%D0%BC%D0%B5%D1%82%D1%80%D0%BE%D0%BF%D0%BE%D0%BB%D0%B8%D1%82%D0%B0%D0%BD%D0%BE---%D0%BC%D1%8A%D1%80%D1%81%D0%B8%D1%81%D0%B0%D0%B9%D0%B4%D1%86%D0%B8-%D1%81%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-news846011.html", "text": "Ливърпул победи Тотнъм с 2:0 във финала на Шампионска лига. Мачът се проведе на \"Уанда Метрополитано\" в Мадрид. Мохамед Салах се разписа от дузпа във втората минута. Бялата точка бе отсъдена за игра с ръка на Муса Сисоко в наказателното поле. През двубоя не бяха създадени много чисти положения за гол. А влезлият като резерва Дивок Ориги в 87-ата минута реализира за 2:0 за Пуул, слагайки точка на спора. Мърсисайдци спечелиха шестата си титла на европейски клубен шампион, така Пуул се нареди еднолично на третата позиция в класацията по трофеи от толкова престижната надпревара. \"Шпорите\" пък не съумяха да стигнат до първото си шампионско отличие в турнира. Юрген Клоп е мениджър на \"червените\", а Маурисио Почетино предвожда лондончани. На полуфиналите Ливърпул загуби в първи мач с 0:3 като гост на Барселона на \"Камп Ноу\", в последствие мърсисайдци постигнаха уникален краен обрат след 4:0 на \"Анфийлд\", а сега ликуват с трофея в ШЛ за сезона. Дaмир Скомина (Словения) бе главен съдия на английския финал в надпреварата. Атрактивна фенка пък навлезе на терена по време на срещата, но бързо беше изведена от стюардите извън пределите на зеления килим. Лорис, Трипиър, Алдервейрелд, Вертонген, Роуз, Уинкс, Сисоко, Ериксен, Али, Сон, Кейн Алисон, Александър-Арнолд, Матип, Ван Дайк, Робъртсън, Фабиньо, Хендерсън, Вайналдум, Салах, Фирмино, Мане Сподели:", "date": "2019.06.01", "title": "ИЗВЪНРЕДНО: От Ада на \"Камп Ноу\", до Рая на \"Уанда Метрополитано\" - мърсисайдци са на европейския трон... (ВИДЕО/ОБНОВЕНА)"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%B2-%D0%B8%D1%80%D0%B0%D0%BD-%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D1%80%D1%82%D0%B8-%D1%81-%D0%BC%D1%8A%D0%B6%D0%B5-%D0%B8-%D0%B6%D0%B5%D0%BD%D0%B8-news846049.html", "text": "Иранската полиция за кратко задържа двама европейски дипломати на смесено празненство с участието на мъже и жени, което е забранено в Иран, предаде Асошиейтед прес, цитиран от БТА, като се позова на агенция Тасним. Дипломатите - от Великобритания и Холандия, са били освободени вчера, след като е било установено, че са чуждестранни правителствени служители. Съобщава се, че на празненството в Техеран са присъствали няколко мъже и жени, но не се уточнява дали е имало алкохол. В Иран е незаконно да се пие алкохол или да се правят смесени събирания с участието на мъже и жени, които нямат роднинска връзка. Сподели:", "date": "2019.06.01", "title": "Арестуваха европейски дипломати в Иран заради парти с мъже и жени"}
{"url": "https://pik.bg/%D1%81%D1%82%D0%B0%D1%80%D1%82%D0%B8%D1%80%D0%B0-%D0%BC%D0%B0%D1%89%D0%B0%D0%B1%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%83%D0%BB%D0%B8%D1%86%D0%B8-%D0%B2-%D0%B0%D1%85%D0%B5%D0%BB%D0%BE%D0%B9-%D0%B8-%D0%BA%D0%B0%D0%B1%D0%BB%D0%B5%D1%88%D0%BA%D0%BE%D0%B2%D0%BE-news845995.html", "text": "Кметът на община Поморие Иван Алексиев подписа договор с Държавен фонд „Земеделие”, по Програмата за развитие на селските райони (ПРСР) 2014-2020 г., за предоставяне на финансова помощ в размер на 1 170 000 лв. за рехабилитация и реконструкция на част от общинската улична мрежа в град Ахелой и град Каблешково, съобщава „Бургасинфо”. Проектът включва възстановяване и подобряване на отводняването на пътната настилка на улиците „Рила“ и „Струма“ в гр. Ахелой и улиците „Иван Вазов“, „Ангел Кънчев“ и „Захари Стоянов“ в гр. Каблешково. „Това е един от големите проекти, които предстоят да бъдат реализирани и аз съм изключително доволен, че успяхме да го защитим – коментира Иван Алексиев. - Проблемът с улиците е поставян многократно на обществените обсъждания и на срещите ми и в двете населени места, където живеят общо около 6 хил. жители. Избрани са точно тези улици, защото едно от условията на програмата бе да се осигури директна транспортна свързаност на населените места с по-висок клас път. С инвестициите по този проект, освен че ще осигурим тази свързаност, ще се извърши и цялостен ремонт на пътните настилки, които ще се използват от всички жители на общината и от транзитно преминаващите туристи“. Срокът за изпълнение на проекта е 36 месеца. Сподели:", "date": "2019.06.01", "title": "Стартира мащабен ремонт на улици в Ахелой и Каблешково"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D0%B5%D1%82%D0%B5-%D0%BD%D0%B0-6-%D0%B3%D0%BE%D0%B4%D0%B8%D0%BD%D0%B8-%D1%81%D0%B5-%D0%B8%D0%B7%D0%B3%D1%83%D0%B1%D0%B8-%D0%B2-%D1%81%D0%B5%D0%B2%D0%B5%D1%80%D0%BD%D0%B8%D1%8F-%D0%BF%D0%B0%D1%80%D0%BA-news846093.html", "text": "Момиченце на 6 годинки изчезна в Северния парк в столицата, сигнализираха столичани в социалните мрежи. Казва се Моника и е била облечена в бяла рокля без ръкави и бял чорапогащник. Ако някой я е виждал или има информация за местонахождението, ѝ молим да подаде сигнал до полицията, пишат родителите, цитирани от Трафик нюз. Сподели:", "date": "2019.06.01", "title": "ИЗВЪНРЕДНО: Дете на 6 години се изгуби в Северния парк"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D0%BB%D0%B5%D0%B2-%D0%BE%D1%82%D0%BA%D1%80%D0%B8-%D0%B4%D0%B5%D1%82%D1%81%D0%BA%D0%B8%D1%8F-%D1%82%D1%83%D1%80%D0%BD%D0%B8%D1%80-%D0%BF%D0%BE-%D0%BF%D0%BB%D1%83%D0%B2%D0%B0%D0%BD%D0%B5-%E2%80%9E%D0%B7%D0%BB%D0%B0%D1%82%D0%BE%D0%BF%D0%B5%D1%80%D0%BA%D0%B8%E2%80%9C-%D1%81%D0%BD%D0%B8%D0%BC%D0%BA%D0%B8-news846084.html", "text": "Министърът на младежта и спорта Красен Кралев откри второто издание на детския турнир по плуване „Златоперки“ (1-2 юни) пред препълнените трибуни на столичния басейн „Спартак“. В състезанието участват около 600 състезатели от 46 клуба, разделени в 3 възрастови групи – момчета/момичета, родени през 2007-2008, 2009-2010 и 2011-2012 година. Надпреварата се организира от плувен клуб „Левски“ с подкрепата на Министерството на младежта и спорта (ММС) и Българската федерация по плувни спортове (БФПС). Турнир „Златоперки“ е приемник и продължава традицията на държавното първенство за деца „Златна рибка“. На събитието присъстваха още многократният носител на световната купа по плувен маратон Петър Стойчев, председателят на БФПС Георги Аврамчев и генералният секретар на федерацията Димитър Бобев. „Изключително съм щастлив, че мога да споделя днешния празник – Деня на детето, с вас. Радвам се, че днес виждам толкова много деца, които са бъдещето на българския плувен спорт. Благодаря на плувен клуб „Левски“, на моя приятел Петър Стойчев и на Българската федерация по плувни спортове за усилията, които полагат в развитието на този прекрасен спорт“, заяви Красен Кралев. Министърът поздрави всички родители за това, че насърчават децата си да практикуват любимия спорт и пожела на малките състезатели да достигнат постиженията на най-големия българския плувец Петър Стойчев. Многократния носител на световната купа по плувен маратон Петър Стойчев благодари на министър Кралев за подкрепата, която ММС оказва на плувния спорт и му връчи почетен плакет от името на ПК „Левски“. Състезателната програма откриха деца с увреждания от фондация „Воден път“, които по-късно получиха награди от министър Кралев и официалните гости. В двудневния турнир състезателите ще спорят за отличията в дисциплините – св. стил (50, 100, 200, 400 м), гръб (50, 100, 200 м), бруст (50, 100, 200м), бътерфлай (50, 100, 200 м), 200 м съчетано плуване и смесена щафета (6x50 м св. стил). Сподели:", "date": "2019.06.01", "title": "Министър Кралев откри детския турнир по плуване „Златоперки“ (СНИМКИ)"}
{"url": "https://pik.bg/%D0%B3%D0%BC%D0%BE-%D0%B3%D1%8A%D0%B1%D0%B8%D1%87%D0%BA%D0%B0-%D1%83%D0%B1%D0%B8%D0%B2%D0%B0-%D0%BA%D0%BE%D0%BC%D0%B0%D1%80%D0%B8%D1%82%D0%B5-%D0%BF%D1%80%D0%B5%D0%BD%D0%B0%D1%81%D1%8F%D1%89%D0%B8-%D0%BC%D0%B0%D0%BB%D0%B0%D1%80%D0%B8%D1%8F-news845931.html", "text": "Генетично подобрена гъба, произвеждаща паяков токсин - може бързо да убие огромен брой комари, които разпространяват малария, показва проучване, съобщи „Би Би Си”, цитирани от БГНЕС и БНР. Експеримент, проведен в Буркина Фасо показа, че популацията на маларийни комари е намаляла с 99% в рамките на 45 дни след контакт с гъбичката. Изследователите твърдят, че тяхната цел не е да премахнат насекомите, а да спрат разпространението на маларията. Болестта, която се разпространява, когато женските комари пият кръв, убива повече от 400 000 души годишно. В световен мащаб всяка година има около 219 милиона случая на малария. Провеждайки проучването, изследователи от Университета в Мериленд в САЩ и изследователският институт IRSS в Буркина Фасо първоначално идентифицирали гъбичка, наречена Metarhizium pingshaense, която естествено заразява комарите Anopheles, които разпространяват малария. Следващият етап бил гъбата да се модифицира, като генетичният ѝ код се промени. „Те са много податливи, можете лесно да ги модифицирате генетично“, каза проф. Реймънд Легер от Университета на Мериленд. Генетичните промени са довели до производство на токсин, подобен на отделяния от някои паяци, докато убиват насекоми. „Един паяк използва своите зъби, за да пробие кожата на насекомите и да инжектира токсините, ние сменихме зъбите на паяка с гъбата“, обясни проф. Легер. Сподели:", "date": "2019.06.01", "title": "ГМО гъбичка убива комарите, пренасящи малария"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D1%82%D1%80%D0%B0%D1%84%D0%B8%D0%BA%D0%B0-%D0%BF%D0%BE-%D0%BF%D1%8A%D1%82%D1%8F-%D0%BF%D0%B5%D1%80%D0%BD%D0%B8%D0%BA-%D1%80%D0%B0%D0%B4%D0%BE%D0%BC%D0%B8%D1%80-news846094.html", "text": "Лек автомобил се е преобърнал върху мантинелата на пътя Перник – Радомир. Инцидентът е станал в късния следобед малко преди разклона за квартал “Бела вода”, съобщиха шофьори. Автомобилът се е движел в посока към Радомир. Все още не е ясно как точно е станала катастрофата. Не се знае и дали има пострадали и жертви и колко са те. Според преминаващи шофьори на място е пристигнала линейка. Движението в района е било затруднено, докато е продължил огледът на местопроизшествието. Тежка катастрофа преди час е станала и на пътя за Кюстенцил на кръстовището за радомирското село Извор. Сподели:", "date": "2019.06.01", "title": "Катастрофа блокира трафика по пътя Перник-Радомир"}
{"url": "https://pik.bg/%D0%BA%D0%B0%D1%80%D0%B0%D0%B2%D0%B0%D0%BD%D0%B0-%D1%81%D1%82%D0%B0%D0%BD%D0%B0-%D0%BD%D0%B0-%D0%BF%D0%B5%D0%BF%D0%B5%D0%BB-%D0%BD%D0%B0-%D0%BA%D1%8A%D0%BC%D0%BF%D0%B8%D0%BD%D0%B3-%D1%81%D0%BC%D0%BE%D0%BA%D0%B8%D0%BD%D1%8F-news846076.html", "text": "Пожар изпепели каравана на къмпинг \"Смокиня\", съобщава БНР. В района са изгорели още сухи треви и растителност. Все още не е ясна точната площ, която е била засегната. От пламъците е била спасена друга каравана, която се е намирала в близост. При инцидента няма пострадали. Сподели:", "date": "2019.06.01", "title": "Каравана стана на пепел на къмпинг \"Смокиня\""}
{"url": "https://pik.bg/%D1%81%D0%BA%D1%80%D1%8A%D0%B1%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D0%BF%D1%8A%D1%80%D0%B2%D0%B0-%D0%B4%D0%B0%D0%BC%D0%B0-%D0%BD%D0%B0-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%B8-%D1%8E%D0%B4%D1%85%D0%BE%D0%B9%D0%BE%D0%BD%D0%BE-news846118.html", "text": "Бившата първа дама на Индонезия Кристиани Херавати Юдхойоно почина днес от левкемия в болница в Сингапур, предаде Асошиейтед прес. Тя бе на 66 години. Сингапурското външно министерство посочи в съобщение, че съпругата на бившия индонезийски президент Сусило Бамбанг Юдхойоно е почнала в Националната университетска болница, където е била на лечение от февруари. Индонезийският президент Джоко Видодо изказа съболезнованията си на семейството по време на пресконференция. Кристиани Херавати Юдхойоно, по-популярна с краткото си име Ани, бе първа дама от 2004 до 2014 година. Съпругът й стана шести президент на Индонезия, след като спечели първите преки избори в страната за държавен глава през 2004 година на фона на големи очаквания, че ще реши много от проблемите в страната с най-голямо мюсюлманско население в света, сред които ширещата се корупция и бедността. Кристиани Херавати Юдхойоно бе назначена за заместник-председател на Демократичната партия на съпруга си и провеждаше кампаниите в негова подкрепа, когато се кандидатира за президент през 2004 и 2009 година. Като първа дама тя организира кампания за имунизации срещу полиомиелит и кампанията \"Умни коли\", в която ванове, пълни с книги, предоставяха възможност на децата от цялата страна да четат. Тя оказа подкрепа и на акцията за оказване на помощ след опустошителното земетресение, разтърсило Индонезия през 2004 година и предизвикало цунами, при което загинаха 230 000 души в няколко страни, мнозинството в Индонезия. Сподели:", "date": "2019.06.01", "title": "СКРЪБНА ВЕСТ: Почина бившата първа дама на Индонезия Кристиани Юдхойоно"}
{"url": "https://pik.bg/%D1%80%D0%B5%D0%B2-%D0%B7%D0%B0-%D0%B7%D0%B5%D1%82%D1%8F-%D0%BD%D0%B0-%D1%80%D1%83%D0%BC%D1%8F%D0%BD%D0%B0-%D0%B1%D1%8A%D1%87%D0%B2%D0%B0%D1%80%D0%BE%D0%B2%D0%B0-news846070.html", "text": "те съдят, нека те мачкат. Ти си тинята, дъното... Колеги - които не сме от \"добрите\"....Знам, че не се обичаме, че тънем в предразсъдъци едни към други, но защо търпим това издевателство над труда ни? Пълни цървули. Без извинение. \"Репортери без граници\", на издръжка на Сорос, излезли с декларация срещу присъдата на Росен Босев от \"Капитал\". Стоян Мавродиев, бившият шеф на КФН, го осъди заради писания, че имал общо с бизнеса на гангстера Брендо. Осъди го на три последователни инстанции, за смешните 1000 лева. И сега \"Репортери без граници\", плюс АЕЖ, плюс \"Капитал\", плюс \"Клозет\", плюс Рада Дълбоката, плюс Ристю Иванов - Пинокио, плюс джуджето с неизяснена сексуалност Поли Паунова, плюс \"Свободна Европа\", плюс нюзрума на БТВ, плюс всички останали грантояди ревнали: \"Посягат на свободното слово, репресия срещу журналисти!\" Росен Босев е...Няма да го кажа. . Точно това, което си помислихте, а аз не казах. Тоест, има повод на почерпи по време на \"София прайд\". Иначе се води, подчертавам - ВОДИ СЕ, на хартия, зет на Румяна Бъчварова. Отровителката, от която Борисов най-после се освободи Къде бяхте, \"Репортери без граници\", наглеци без граници, нахалници без предел, когато съдийката Хазърбасанова осъди ПИК, \"Труд\" и още няколко медии, защото си позволихме да критикуваме веществото Емил Джасим за репликата му: \"Левски е лайно\"? Знаете ли, че срещу българските журналисти се осъществява организирана репресия чрез граждански искове от страна на политици, бизнесмени и \"светски личности\"? Знаете ли колко дела има срещу журналисти в България в момента? Дела за дивни глупости. Само защото са си позволили коментар... Съдят за коментар! За лично мнение! И не просто завеждат дела, ами масово ги печелят. Съдът в България мрази медиите. Глобява ги с безумни суми с огромен, садистичен кеф. Медиите... Да, медиите. Но не медиите на \"Капитал\", не \"Сега\", не \"Клозет\", не \"Медиапул\"...Там присъди няма. Щото съдът е техен. На умните и красивите. На Лозан Панов. На Нели Куцкова. На Съюза на съдиите. На кантората на Даниела Доковска. Да съдиш журналист в България, е бизнес. Много печеливш бизнес. Начин да си изкарваш прехраната. Сега, например, петдесетина...хм, джендъри от \"Протестна мрежа\" и \"Да, България\" ме съдят, защото съм допуснал, че участват в платени протести пред Съдебната палата против главния прокурор и премиера Борисов. Не съм ги назовал поименно, но те - представете си!, се разпознали, вдигнали кръвно, станали неконтактни, получили сърцебиене, претърпели непоправими морални и физически страдания. Ще ревнат ли \"Репортери без граници\" утре, като ме осъдят? Ще ревнат - чушки. В България имаш право да ревеш, само ако си журналист на Прокопиев. Ако си на грант към \"Америка за България\", ако бачкаш в \"Капитал\" или \"Свободна Европа\". И гласуваш за \"градското дясно\". Иначе си слуга на Пеевски или Борисов. Жълтокафяв. Втора ръка човек. Луд. Нека Защо ревете, бе, храбреци? Докога ще занимавате хората със себе си? Докога великите ви \"разследвания\" ще са банална проекция на нараненото ви его? Защо търпим клоуни като Росен Босев или като Христо Гешов - оня, дето ближе тоалетни чинии, да се изживяват като честни и неподкупни разследващи журналисти? А \"Репортери без граници\" да подпечатват легендата с европейско клеймо... Сподели:", "date": "2019.06.01", "title": "Рев за зетя на Румяна Бъчварова!"}
{"url": "https://pik.bg/2000-%D0%B6%D1%8A%D0%BB%D1%82%D0%B8-%D0%B6%D0%B8%D0%BB%D0%B5%D1%82%D0%BA%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B4%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%B2-%D0%BF%D0%B0%D1%80%D0%B8%D0%B6-news846077.html", "text": "Между 1000 и 2000 души участват в днешните протестни акции на \"жълтите жилетки\" по улиците на Париж, съобщи Франс прес. \"Социална справедливост, фискална справедливост\" и антикапиталистически лозунги скандират хората от шествието. В 29-ия ден на протест в Париж има две демонстрации. Първата група протестиращи потегли от площад \"Данфер-Рошро\" в 14-и район на столицата. Още една група \"жълти жилетки\" се отправи по булевард \"Фош\", а крайна точка и на двете групи ще бъде Площадът на нацията, където вечерта ще проведат общ митинг, съобщи ТАСС. През последните седмици мобилизацията на протестното движение отслабва. На 18 май \"жълтите жилетки\" бяха около 15 500 в цяла Франция, а на 25 май бяха 12 500. Сподели:", "date": "2019.06.01", "title": "2000 \"жълти жилетки\" излязоха да протестират в Париж"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-8-%D0%B0%D0%BB%D0%BF%D0%B8%D0%BD%D0%B8%D1%81%D1%82%D0%B8-%D0%B8%D0%B7%D1%87%D0%B5%D0%B7%D0%BD%D0%B0%D1%85%D0%B0-%D0%B2-%D1%85%D0%B8%D0%BC%D0%B0%D0%BB%D0%B0%D0%B8%D1%82%D0%B5-news846088.html", "text": "Група от 8 алпинисти, от които 7 са чужденци, изчезна по време на изкачване на източната стена на индийската планина Нанда Деви, която е втората най-висока планина в Индия – 7434 метра, съобщава India Today, позовавайки се на местните власти. Сред тях са граждани от Великобритания, САЩ и Австралия. Заедно със своя индийски водач на 13 май те са напуснали село Мунсияри, от което започва изкачването към върха. По пан глупата е трябвало да се върне в базовия си лагер на 31 май, а на 1 юни отново да е в Мунсияри, съобщава Р.С. Гаутам, представител на местната администрация. По думите му, към лагера се тръгнал спасителен екип, полицаи и лекари. Очаква се те да пристигнат в лагера тази вечер. Издирването на изчезналите ще започне най-рано в неделя сутрин. Сподели:", "date": "2019.06.01", "title": "ИЗВЪНРЕДНО: 8 алпинисти изчезнаха в Хималаите"}
{"url": "https://pik.bg/%D1%81%D1%82%D0%B8%D1%85%D0%BE%D0%B2%D0%B5-%D0%BD%D0%B0-%D1%85%D1%80%D0%B8%D1%81%D1%82%D0%BE%D0%B2-%D0%B1%D0%BE%D1%82%D0%B5%D0%B2-%D1%81%D0%B0-%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BD%D0%B0-%D0%B1%D0%B8%D0%BB%D0%B1%D0%BE%D1%80%D0%B4%D0%BE%D0%B2%D0%B5-%D0%B2-%D1%81%D0%BE%D1%84%D0%B8%D1%8F-news846082.html", "text": "В навечерието на Деня на Христо Ботев и загиналите за свободата на България стихове от поета-революционер са поставени на билбордове в София. Това съобщиха от Столична община. За трета поредна година се реализира съвместната инициатива на Столичен инспекторат с компаниите за външна реклама. Цитатите са от стихотворението “Хаджи Димитър” на Хр. Ботев и са в знак на почит към делото на гениалния поет. Сподели:", "date": "2019.06.01", "title": "Стихове на Христов Ботев са поставени на билбордове в София"}
{"url": "https://pik.bg/%D0%B4%D0%B5%D1%86%D0%B0-%D1%81%D1%8A%D0%B1%D0%B8%D1%80%D0%B0%D1%85%D0%B0-%D0%BF%D0%B0%D1%80%D0%B8-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B2-%D0%BF%D0%BE%D0%BC%D0%BE%D1%89-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%B3%D1%80%D0%B0%D0%B4%D0%B0-news846020.html", "text": "Деца помагаха на деца на днешния празник в Хасково, съобщи БНР. Те даряваха пари за Националната кампания \"Жълти стотинки\", която се провежда за 12-та година. Със събраните тази година средства ще бъде купена апаратура за детското отделение на хасковската болница. Деца и родители се включиха в кампанията и препълниха със стотинки поставените на площад \"Свобода\" кутии. \"Реших да помогна, защото винаги съм го правила и ми се иска и другите деца да имат късмета както моята дъщеря\", коментира майка на една от малките дарителките. \"Искам да се купят кувьози за бебетата. За инициативата разбрах от госпожата.  По този начин помагаме на бебетата\", допълни самата дарителка. Регионалният координатор на \"Събирай жълти стотинки\" в Хасково Людмил Чакъров зояви:  \"Парите се събират за детско отделение в многопрофилна болница-Хасково за определени апарати, за които се събират средства цялата 2019 година Сподели:", "date": "2019.06.01", "title": "Деца събираха пари в Хасково в помощ на болницата в града"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B8%D0%B2%D1%88%D0%B8%D1%8F%D1%82-%D0%BC%D1%8A%D0%B6-%D0%BD%D0%B0-%D0%B2%D0%B5%D0%BA%D0%B8%D0%BB%D1%81%D0%BA%D0%B0-%D1%88%D0%BE%D0%BA%D0%B8%D1%80%D0%B0%D1%89%D0%BE%C2%A0%D0%BC%D0%B0%D1%80%D0%B8%D0%B0%D0%BD%D0%B0-%D0%BC%D0%B5-%D1%83%D0%BD%D0%B8%D0%B7%D0%B8-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D0%BD%D0%B8-%D0%B1%D0%B5%D1%88%D0%B5-%D0%B0%D0%B4-news843363.html", "text": "Бившият мъж на водещата Мариана Векилска най-после проговори за скандалната им раздяла. Симеон Колев за пръв път признава, че всъщност с тв звездата не са двойка от вече 4 години, в които той е самотен баща. Времето не му помагало да преодолее краха на брака им, а последните месеци се оказали дори по-трудни от първите, защото Мариана не само напуснала семейния дом, а и страната, за да гони кариера в европейска институция в Брюксел. „Раздялата с Мариана за мен беше трудна, драматична и унизителна. Приех я като най-големия си личен провал. Беше подценена съвкупност от лична болка. Но постепенно си дадох сметка, че не мога да се сърдя на пълнолетен човек за това, че е взел решение. Сега с Мариана не сме приятели. Ако и когато тя има нужда от мен – аз съм на линия, във функцията ми на възпитан и кооперативен човек. Няма да кажа лошо за нея, но няма и да лицемеря, че сме в прекрасни отношения. Нямаме отношения. Имали сме минало. Миналото е мъртво тегло за настоящето“, споделя нараненият Симо. Радиоводещият признава, че когато Векилска решила да напусне дома им, и за общия им син Момчил, и за дъщерята на Мариана от предишен брак било тежко. „Момчил беше на 10, а Габи беше втора година студентка в Холандия и излизаше от една много трудна връзка. Аз минах през всякакви периоди след разпадането на брака ни – на обвинения, на съжаления, на самосъжаление, но трябваше да остана цял, защото нося отговорност пред себе си и пред двете деца“, допълва Симо. От разстоянието на времето в главата му продължавали да кънтят последните думи на голямата му любов, с които го „шамаросала“ на изпроводяк. „Мариана ми каза: Симо, мерси, ама чао!”. Трудно се живее с такъв човек. Няма да забравя и друго нейно изречение на тръгване: „Ти си перфектният мъж и това е най-големият ти проблем“, спомня си с болка Колев. Най-ужасният момент за него обаче дошъл няколко месеца след раздялата. Наложило му се да тръгне на терапевт, защото отключил сериозни психически проблеми. „Потърсих психолог, защото в оня период имах паник атаки, за които отначало не си давах сметка, че са такива. Нощем тичах в Спешното, мислейки, че умирам, а няколко часа по-късно трябваше да съм забавният Симо от БГ Радио, който води забавен сутрешен блок“, казва той. Адът продължил повече от година – на приливи и отливи, като през това време той не си позволил да отсъства нито един ден от работа. Именно работата и децата го крепели, а за нова жена не смеел да мечтае. Смятал, че синът му не е готов да приеме друга в дома и сърцето си, особено след като майка му заминала за Брюксел. Сподели:", "date": "2019.06.01", "title": "ДРАМА В ПИК И \"РЕТРО\": Бившият мъж на Векилска шокиращо: Мариана ме унизи, раздялата ни беше ад!"}
{"url": "https://pik.bg/%D0%BC%D0%B5%D1%81%D0%B8-%D1%81%D1%8A%D0%BE%D0%B1%D1%89%D0%B8-%D0%BD%D0%BE%D0%B2%D0%B8%D0%BD%D0%B0-%D0%BA%D0%BE%D1%8F%D1%82%D0%BE-%D1%80%D0%B0%D0%B7%D1%82%D1%80%D0%B5%D0%B2%D0%BE%D0%B6%D0%B8-%D0%B2%D1%81%D0%B8%D1%87%D0%BA%D0%B8-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news846038.html", "text": "Суперзвездата Лионел Меси даде обширно интервю, в което основната тема беше кариерата му в националния отбор на Аржентина. “Най-приятно ми беше с Алехандро Сабейя като селекционер по време на квалификациите за Мондиал 2014. Вярно е, че тръгнахме зле, но щом започнахме да побеждаваме, беше зрелищно. Когато печелиш всичко, е по-лесно. Не загубихме и стигнахме финала на Световното първенство. Алехандро беше феноменален треньор и човек, както и целият му щаб. С Диего Марадона преминахме през смели мачове, започнахме да понасяме удари. Не ми беше приятно, колкото с Алехандро. Да бъда с Диего, с неговите желание, ентусиазъм и подготовка беше приятно, но трудно за начина, по който изигравахме мачовете. Всичко, което преживяхме през месеца на Мондиал 2018, беше сложно. Ако бяхме спечелили първия мач (1:1 с Исландия - б.р.), щеше да е различно. Вината е моя, че не вкарах дузпата в този мач. Истината е, че не бяхме кандидати за титлата. Днес сме в напълно различна ситуация. На практика, всички са нови. Млади са, с много малко мачове за тима. Не обичам да говоря за това какво се случва в съблекалнята. Научен съм, че каквото стане в групата, си остава там. Но да, беше странно Световно първенство в много отношения и предпочитам да не говоря повече за това. Бих искал да завърша кариерата си с нещо, което да съм спечелил с Аржентина, или да опитам да го сторя възможно най-много пъти. За тези, които не го искат или говорят лоши неща за мен. Искам да стана и да опитам още веднъж. Това е живота - падаш, ставаш обратно и се бориш за мечтите си. Човек прави всичко възможно, но накрая Бог решава дали това ще се случи, или не. След загубата на финала на Копа Америка 2015 ни нападнаха отвсякъде. Че не сме успешни, че не печелим финали,… Беше малко непоносимо. Мондиал 2022? Дано да нямам сериозни контузии и да продължа. Има много време дотогава. Не знам дали ще успея. Надявам се да издържа възможно най-дълго. Малко съм уплашен какво ще стане след футбола. Нямам нищо запланувано. Обичам футбола още от дете. Винаги съм играл футбол. Животът винаги ми е бил обвързан с него - тренировки, почивка. Да съм вкъщи и да не знам какво да правя, е трудно”, сподели Меси пред аржентинския Фокс Спортс. Сподели:", "date": "2019.06.01", "title": "Меси съобщи новина, която разтревожи всички фенове на Аржентина"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BB%D0%B2%D0%B8%D1%8F-%D0%BA%D0%B0%D1%86%D0%B0%D1%80%D0%BE%D0%B2%D0%B0-%D1%81-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0-%D0%BF%D0%B5%D0%BD%D1%81%D0%B8%D1%8F-news841546.html", "text": "Подобно на редица естрадни звезди, Силвия Кацарова също преминава през ада, докато се пенсионира. От години изпълнителката на „Топъл дъжд“ получавала инвалидна пенсия по болест в размер на 110 лева, но през този април ѝ дошъл редът най-после да си подаде документите и за официалната пенсия за стаж. Още преди време Кацарова минала ТЕЛК, след който било установено, че има 65% инвалидност. Дотам се докарала след няколко неуспешни операции на ставите. Неотдавна певицата се ожали, че пишман лекари едва не я осакатили завинаги, а вследствие на тяхната некомпетентност и немарливост единият ѝ крак останал по-къс от другия. Това ѝ създавало неописуем дискомфорт и в ежедневието, и на сцената, защото се налагало да си преправя обувките, за да имат краката ѝ еднаква дължина. В момента дясната ѝ става, която оперирала два пъти, била наред, но в най-скоро време Силвия трябвало да легне под ножа и заради лявата. Засега обаче стискала зъби, а състоянието си облекчавала с биосензорен уред, за който разбрала от свой познат, при когото била на гости. Той ѝ дал да опита, а веднага след това Кацарова си купила въпросната машинка, която носела навсякъде със себе си. Елзетката изобщо не се срамувала, че спадала в графата на нетрудоспособните, и се възползвала от всички облекчения, които този статус предполага. Тези дни дори се редила на километрична опашка, за да си получи талона за безплатно паркиране, защото смятала, че макар и да е популярна личност, не бивало да се притеснява да си взима полагаемото. Сега започвал да я измъчва въпросът колко точно пари ще ѝ отпуснат от НОИ за дългогодишния ѝ труд. Силвия не се надявала на кой знае каква сума и се благодаряла, че съпругът ѝ имал възможности и ѝ подсигурявал висок стандарт на живот. Ядосвала се само, че заради безотговорния си счетоводител закъсняла с подаването на документите. Въпросният я излъгал, че ги бил пуснал, а месеци след това тя установила, че се е скатал и се наложило тя сама да обикаля по институциите. Сподели:", "date": "2019.06.01", "title": "САМО В ПИК И \"РЕТРО\": Силвия Кацарова с инвалидна пенсия"}
{"url": "https://pik.bg/%D0%BA%D0%B0%D0%BA%D0%B2%D0%B8-%D0%B1%D0%BE%D0%BB%D0%B5%D1%81%D1%82%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0-%D0%BF%D1%80%D0%B5%D0%BA%D0%BE%D0%BC%D0%B5%D1%80%D0%BD%D0%BE%D1%82%D0%BE-%D0%BF%D0%B8%D0%B5%D0%BD%D0%B5-%D0%BD%D0%B0-%D0%BA%D0%B0%D1%84%D0%B5-%D0%B2%D0%B8%D0%B6%D1%82%D0%B5-news845983.html", "text": "Препоръчителната дневна доза кофеин е 400 мг. Ако надвишите приема на кофеин, може да започнете да изпитвате страничните ефекти на съставката. Това е един от най-често срещаните симптоми при прекляване с кафето. Кофеинът стимулира централната нервна система, а това води до ускоряване на пулса. Този страничен ефект обикновено е и сред най-бързо появяващите се - до 15 минути след пиенето на кафе. Кофеинът успокоява хранопровода, което от своя страна може да стане причина за поява на киселини. Затова, ако сте предразположени към гастроезофагиален рефлукс, избягвайте големите количества кафе. Кофеинът влияе на хормони като адреналина например. Затова прекаляването с кофеина може да доведе до кратки потръпвания, а понякога и до тремори в крайниците. Човек обикновено пие кафе, за да се ободри и да не се чувства сънен. Ако прекалите с кофеина обаче, това ви пречи да навлезете в дълбоките фази на съня, когато мозъкът и тялото отпочиват и презареждат. Мнозина наричат кафето легален наркотик и има защо. Кофеинът предизвиква психологическа и физическа зависимост. А недоставянето навреме на дозата кофеин може направи човек нервен и раздразнителен. Тялото пък може да реагира с главоболие, треперене и необичайна сънливост, ако не приемете кофеина в интервала, в който го правите ежедневно. Кофеинът повишава кръвното налягане, особено ако се приема във големи количества преди физическа активност. Това може да се случи дори на хора, които ядко или никога не пият кафе. В случая обаче говорим за временна реакция на организма. Ако забележите, че кафето има подобен ефект при вас, задължително се консултирайте с личния си лекар. Човек пие кафе обикновено, за да се ободри. Когато ефектът на кофеина отмине обаче, се стига до необичайна умора и сънливост. Опитайте да замените кафето с фрешове, смутита или леки салати, с които да набавите на тялото си енергия, която няма да се изпари бързо и да ви умори още повече. Кафето е диуретик. То кара организмът ви да отделя повече вода и зтаова ви се ходи по-често по малка нужда. Ако имате по-чувствителен пикочен мехур, е добре да намалите или направо да изключите кофеина от деня си. Ако сте сред почитателите на кафето, то със сигурност ви се е случвало да прекалите с кофеиновата напитка. Или пък прекалявате редовно? Кога пиенето на твърде много кафе може да е опасно и какво се случва с тялото ви в такива дни? Научете повече за страничните ефекти от многото кофеин. Сподели:", "date": "2019.06.01", "title": "Какви болести предизвиква прекомерното пиене на кафе? вижте!"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B8%D0%B7%D0%B1%D1%83%D1%85%D0%BD%D0%B0-%D0%B2-%D0%B1%D0%B8%D1%81%D1%82%D1%80%D0%BE-%D0%B2-%D0%B1%D1%83%D1%80%D0%B3%D0%B0%D1%81-%D0%BE%D0%B3%D0%BD%D0%B5%D0%B1%D0%BE%D1%80%D0%B5%D1%86-%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB-news846021.html", "text": "Пожар е избухнал  в бистро „Триумф” в центъра на Бургас , съобщават от полицията, цитирани от „Бургасинфо”. Според данните, инцидентът е станал около 12:30 часа. Поради неизправност в аспирацията е възникнало запалване. Своевременно към мястото на инцидента се отправили два противопожарни екипа и полицейски служители, които потушили огъня. От пожара леки наранявания е получил един от огнеборците, но след получаване на медицинска помощ е освободен за домашно лечение. Заведението се намира на  ул. „Стефан Стамболов”. Сподели:", "date": "2019.06.01", "title": "Пожар избухна в бистро в Бургас, огнеборец е пострадал"}
{"url": "https://pik.bg/%D0%B5%D1%81-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F-%D0%BD%D0%B0-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%BE%D1%82%D0%BE-%D0%B7%D0%B0%D1%81%D0%B5%D0%BB%D0%B2%D0%B0%D0%BD%D0%B5-%D0%B2-%D0%B8%D0%B7%D1%82%D0%BE%D1%87%D0%B5%D0%BD-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news845991.html", "text": "Политиката за строеж на селища и разширяването на Източен Йерусалим продължава да подкопава възможността за надеждно решение на основата на две държави с тяхна бъдеща столица Йерусалим, което е единственият реалистичен начин за постигане на справедлив и траен мир в Близкия Изток. Това се казва в изявление на върховния представител по въпросите на външната политика и сигурността Федерика Могерини, цитирана от БНР. Изявлението на Могерини е във връзка с офертите, обявени от Израел за 800 нови селищни единици в селищата Рамот и Писгат Зеев в окупирания Източен Йерусалим. \"ЕС категорично се противопоставя на политиката на Израел за заселване, в това число и в Източен Йерусалим, което е незаконно от гледна точка на международното право и пречка за мира\", се казва още в изявлението на Могерини. Сподели:", "date": "2019.06.01", "title": "ЕС се противопоставя на израелското заселване в Източен Йерусалим"}
{"url": "https://pik.bg/%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%BD%D0%BE%D0%B2%D0%B0-%D0%B5%D0%BF%D0%B8%D1%87%D0%BD%D0%B0-%D0%B1%D0%B8%D1%82%D0%BA%D0%B0-%D0%B2-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F---%D1%83%D0%B0%D0%B9%D0%BB%D0%B4%D1%8A%D1%80-%D0%B8-%D1%84%D1%8E%D1%80%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D1%80%D0%B8%D0%BD%D0%B3%D0%B0-%D0%BE%D1%82%D0%BD%D0%BE%D0%B2%D0%BE-news846052.html", "text": "Носителят на пояса на Световния боксов съвет (WBC) в тежка категория Дионтей Уайлдър съобщи, че е подписал договор за мач с британеца Тайсън Фюри. Той ще се изиграе след предстоящия му мач с Луис Ортис и ще бъде повторение на двубоя между двамата от декември миналата година, когато срещата в Лос Анджелис завърши с равенство. Фюри остава и единственият боксьор, над когото Уайлдър няма победа в 41 мача на професионалния ринг. \"Първо е Луис Ортис, след това е Тайсън Фюри. Всички договори вече са подписани и всичко е официално\", написа Уайлдър в профила си в Туитър. Преди срещата с Уайлдър Фюри също ще изиграе един мач. Това ще стане на 15 юни, когато ще се бие с Том Шварц в Лас Вегас. Сподели:", "date": "2019.06.01", "title": "Задава се нова епична битка в тежка категория - Уайлдър и Фюри излизат на ринга отново"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BB%D0%B0%D0%B2-%D1%86%D0%B5%D0%BA%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B1%D1%81%D0%BF-%D0%B5-%D0%BE%D0%B1%D1%80%D0%B5%D1%87%D0%B5%D0%BD%D0%B0-%D0%B4%D0%B0-%D0%B3%D1%83%D0%B1%D0%B8-%D0%B7%D0%B0%D1%80%D0%B0%D0%B4%D0%B8-%D1%81-news845908.html", "text": "- Кампанията показа много ясно какви ще бъдат резултатите. БСП изпусна тежката криза на ГЕРБ с \"Апартамент гейт\". И те, вместо да покажат лице на държавно отговорни политици, се превърнаха във фейсбук коментатори.  Водиха несериозна политика от махленски характер. Съжалявам за грубия израз. Но когато една партия претендира да носи промяна, няма как коментарите за нейното поведение да не бъдат взискателни. - Разколът има огромно значение. Как хората да им повярват, когато те не могат да се разберат и излъчват взаимна омраза. - БСП е затворена в твърдия си електорат. И затова, с този си кадрови потенциал, тя е обречена да губи избори. Няма кадри, които да убедят хората, че имат възможност да провеждат истинска политика. В този си вид БСП не може да спечели избори поне за 10 г. напред. Ако не се променят, ще затънат в братоубийствени войни или ще се закотвят като вечната опозиция. Твърдият електорат не е достатъчен за спечелване на избори. Трябва широка коалиция и привличане на хора, които дори не са от БСП. Който смята, че с червеното знаме и портрета на Ленин може да върви напред, греши горчиво. - Ще има опозиция. Политиката вакуум не търпи. Коалиция за България има бъдеще, сега потъна заради ниската избирателна активност. Ще се появят и други формации, напълно възможно е. Тази опозиция в лицето на БСП, скандалджийска, която скача от скандалче на скандалче, от фейсбук пост на фейсбук пост, не е конструктивна. - Не мисля. Те очертават тенденция. Партиите, които имат силни структури, ще имат успех на местните избори. ГЕРБ и ДПС са най-добрите в това отношение. БСП загуби позиции в селата и в малките градове. Вместо социалистите да се съсредоточат в този проблем, те започнаха да се самоизяждат. - Да, може да се каже. Когато едни хора живеят нашироко, но професията им е свързана само с партийна работа, мислят, че някой им дължи подкрепа. БСП смятат, че са им длъжни. - Не е съживяване. Те успяха да се спасят заради ниската избирателна активност. И така да стигнат до това унизително промъкване в Европарламента. Това е партия, която няма сериозни позиции. Това са хора, които се въртят около фирми и олигарси. Когато парите свършат, ще си отидат и те. - Скандалджийска кампания, на ниско ниво. Фейсбук ниво. Това е. Такова е нивото на партийния елит. Каквито са в живота, такива са и в политиката. - България има сериозен дефицит на политически идеи и компетентност. И тези, които съумяват да направят нещо, успяват и да получат. ГЕРБ с всички плюсове и минуси за Бойко Борисов успя да стигне до хората. Затова и получи подкрепа. - За да не се стига до виртуална политика, каквато се води в момента, трябва истинска визия за България. БСП показа политика тип третия свят. Негативната кампания винаги се обръща срещу този, който я провежда, като бумеранг. Хората искат спокойствие. Това, че който крещял по-силно, защото не бил на власт, съвсем не означава, че ще спре да крещи, ако вземе управлението. Сподели:", "date": "2019.06.01", "title": "САМО В ПИК! Борислав Цеков с остър коментар за евроизборите: БСП е обречена да губи заради скандалджийството си, \"Демократична България\" ще изчезне след свършването на парите"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-29-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-%D0%B2-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-news846013.html", "text": "Най-малко 29 души са ранени при пожар, който е избухнал във временния център за подслон за няколкостотин мигранти във Велика Кладуша, Северозападна Босна и Херцеговина тази сутрин в 06:30 часа местно време (б.р. 07:30 часа българско време), информира македонският телевизионен канал “Сител“, цитиран от „Фокус”. Според местните медии, в гасенето участват много пожарникари. Някои от пострадалите са настанени в болницата във Велика Кладуша, а някои са изпратени в кантоналната болница в Бихач. По предварителна информация, причината за пожара е човешка небрежност. Сподели:", "date": "2019.06.01", "title": "Най-малко 29 пострадали при пожар в мигрантски център в Босна и Херцеговина"}
{"url": "https://pik.bg/%D0%BA%D0%BC%D0%B5%D1%82-%D1%81%D0%B0%D0%BC-%D1%87%D0%B8%D1%81%D1%82%D0%B8-%D1%81%D0%B5%D0%BB%D0%BE%D1%82%D0%BE-%D1%81%D0%B8-%D0%BD%D1%8F%D0%BC%D0%B0-%D1%85%D0%BE%D1%80%D0%B0-news845989.html", "text": "\"Наложи се да се правят люлки, да се окоси двора на черквата, сега предстои поливния сезон, имаме там 2-3 запушени крана, които трябва да ги отпушваме. Просто събираме се, казваме, момчета, трябва да помогнем. Въпреки че са доволни от кмета, местните жители казват, че има още много работа, която трябва да се свърши\", споделя Кирил Огненски. В Бистрица постоянно се увеличат жителите. Все повече млади хора се връщат да живеят в селото, а и чужденци също купуват имоти. Заради липсата на хора, които да помагат в поддръжката и реда в село Бистрица, кметът Кирил Огненски е взел нещата в свои ръце. С помощта на няколко свои приятели почиства площадките и канавките, грижи се и за опазването на селскостопанската продукция. Сподели:", "date": "2019.06.01", "title": "Кмет сам чисти селото си, няма хора"}
{"url": "https://pik.bg/%D0%BD%D0%BE%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D1%88%D0%BE%D0%BA%D0%B8%D1%80%D0%B0-%D0%BA%D0%BE%D0%BD%D1%81%D1%83%D0%BC%D0%B0%D1%82%D0%BE%D1%80%D0%B8%D1%82%D0%B5-%D0%BC%D0%B0%D1%81%D1%82%D1%83%D1%80%D0%B1%D0%B8%D1%80%D0%B0%D1%82-%D0%BC%D0%B0%D1%81%D0%BE%D0%B2%D0%BE-news845482.html", "text": "Ново проучване показва, че милениълите - хората, които в момента са известни като консуматорите - мастурбират най-много от всички други някога. Проучването е направено сред 13 000 американци на възраст от 18 до 74 години. Поръчано е от компания за секс играчки, която търсила начин да опознае още повече своите клиенти. Трябва да се обърне внимание на факта какъв огромен процент от жените се самозадоволяват редовно. Редица проучвания показват, че мастурбацията е вредна, но това е просто поредният опит на феминистките да накарат мъжете да си намерят жена. И докато това са данните само за американското общество, японски учени признават, че подобни резултати са забелязани и в Азия и Европа. Други нови тенденции разкриват, че обществото изпитва силна нужда да споделя интимни тайни относно мастурбацията - да обменя опит. Мастубрацията не е никак \"библейски\" акт, но пък от научна гледна точка позволява намаляването на нивата на холестерола, както и намалява шансовете за заболяване от рак. Резултатите от изследването показват, че 92% от мъжете и 76% от жените мастурбират редовно. Сподели:", "date": "2019.06.01", "title": "НОВО ПРОУЧВАНЕ ШОКИРА: Консуматорите мастурбират масово"}
{"url": "https://pik.bg/%D0%B2%D0%B0%D0%BB%D0%B5%D0%BD%D1%82%D0%B8%D0%BD-%D0%BA%D0%B0%D1%81%D0%B0%D0%B1%D0%BE%D0%B2-%D0%BE%D1%82-%D0%BD%D1%84%D1%81%D0%B1-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D1%80%D0%B5%D0%B4-%D0%BF%D0%B8%D0%BA-%D0%BD%D0%B5-%D1%81%D0%BC%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D0%BB%D0%B8-%D0%B2%D0%B0%D1%80%D0%B8%D0%B0%D0%BD%D1%82-%D0%B4%D0%B0-%D0%BA%D0%B0%D0%BD%D0%B8%D0%BC-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5-news846010.html", "text": "След оставките си в ГЕРБ Цветан Цветанов обяви, че вече има няколко предложения за работа. Той разкри, че е получил и политическа покана от партия да се присъедини към тях. За това дали предложението е дошло от НФСБ ПИК потърси за коментар заместник-председателят на партията на Валери Симеонов - Валентин Касабов. „Нямам информация да сме отправяли покана към Цветан Цветанов да се присъедини към НФСБ – категоричен бе Касабов. - Въобще не сме обсъждали такъв вариант. Така че, вероятно става въпрос за друга партия, но не знам. Не сме обмисляли такъв вариант. Мога да кажа, че Цветан Цветанов е изключително качествен човек. Той е изцяло изграден политик с много сериозни качества като политик и като човек. Така че, всяка една партия би могла да го вземе в редиците си и да черпи от неговия опит, знания и уменията му да се разбира с политическите си опоненти. Мисля, че това са повече от добри качества. Така, че не съм изненадан, ако е получил предложения, и това е нещо нормално. Предполагам, че доста партии биха искали да имат такъв политик в своите редици. Става дума за един изключителен политик, който, на практика, през тези години вдигна и оформи ГЕРБ като много сериозна партия. Вкопа, ако мога така да кажа, партията в българската действителност. Неоспорими са усилията Бойко Борисов, но все пак, другият човек, който работи и е с много съществен принос за развитието на ГЕРБ бе именно Цветан Цветанов. Виждал съм го в действие и мисля, че всеки един политик може да се учи от него. Друг е въпросът какво се случва там в ГЕРБ. Но това е дълга тема. Лично аз бих казал, че такъв политик има място навсякъде в политическата конюнктура. След оттеглянето на Цветанов, се чух лично с него. Още същия ден. Бе разочарован и не му се говореше много. Не сме обсъждали нещо конкретно. Просто исках да му благодаря за съвместната ни работа. Изказах му съжаление за това, което се случва. Защото съм с прекрасни впечатления от него. Познавам го от миналия мандат. Работили сме в парламента по най-различни въпроси. Знам, че той е изключително зрял, мислещ, мъдър човек. Независимо от приказките, които говорят за него”, каза Касабов след въпрос на ПИК дали са се чували и какво са си казали. Сподели:", "date": "2019.06.01", "title": "Валентин Касабов от НФСБ ексклузивно пред ПИК: Не сме обсъждали вариант да каним Цветан Цветанов в партията"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-19-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D0%B7%D0%B0%D0%B2%D0%BE%D0%B4-%D0%B2-%D0%B4%D0%B7%D0%B5%D1%80%D0%B6%D0%B8%D0%BD%D1%81%D0%BA-news846024.html", "text": "Най-малко 19 души са пострадали при взрив в завод „Кристал” в руския град Дзержинск, съобщава ТАСС, като се позовава на информация от Министерството на здравеопазването на Русия. Според информацията, всички пострадали са получили осколъчни наранявания. Допълва се, че повечето от ранените са с „наранявания от лека и средна степен”. По предварителни данни, причината за взрива е „нарушаване на технологичния процес в производството”. Сподели:", "date": "2019.06.01", "title": "Най-малко 19 пострадали при взрив в завод в Дзержинск"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%BE-%D0%B2-%D0%BF%D0%B8%D0%BA-tv-%D0%B2%D0%B5%D1%81%D0%B5%D0%BB%D0%BE-%D0%BE%D0%B1%D1%83%D1%87%D0%B5%D0%BD%D0%B8%D0%B5-%D0%BF%D0%BE-%D0%BF%D1%8A%D1%82%D0%BD%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D1%82%D0%BD%D0%BE%D1%81%D1%82-%D0%B8-%D0%BD%D0%BE%D0%B2%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0-%D0%B7%D0%B0-%D0%B4%D0%B5%D1%86%D0%B0%D1%82%D0%B0-%D0%BF%D0%BE%D0%B4%D0%B0%D1%80%D1%8F%D0%B2-news845963.html", "text": "Клуб \"Активна сигурност\" към застрахователна компания \"Лев Инс\" организира специално обучение с весели игри по повод празника на децата - \"SOS - Спри! Спаси дете!\" в Южния парк, където са поканени всички малчугани и родители им. Децата се радват на развлекателна демонстрация по пътна безопасност, а в рамките на събитието бе открита и обучителна площадка, която е подарък от компанията за жителите на София и гостите на града. Тя е част от кампанията на дружеството \"SOS - Спри! Спаси дете!\", която цели по иновативен и интерактивен начин да обучи децата по пътна безопасност. По време на церемонията представители на БЧК връчват помощи на деца, пострадали в катастрофи. В 14,30 пък бе хепънингът с масово пресичане на пешеходна пътека. Децата трябва да бъдат възпитани още от най-ранна възраст как да се ориентират в динамичната среда и засилващия се трафик. Затова се прави демонстрационно пресичане на пешеходна пътека край Южния парк. Сподели:", "date": "2019.06.01", "title": "ПРАЗНИЧНО В ПИК TV: Весело обучение по пътна безопастност и нова площадка за децата подарява \"Лев Инс\" в Южния парк (СНИМКИ/ОБНОВЕНА)"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D1%80%D0%B5%D0%BA%D1%80%D0%B0%D1%82%D0%B8-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%BF%D1%80%D0%B8%D0%B2%D0%B8%D0%BB%D0%B5%D0%B3%D0%B8%D0%B8-%D0%B7%D0%B0-%D0%B8%D0%BD%D0%B4%D0%B8%D1%8F-news845997.html", "text": "Президентът на САЩ Доналд Тръмп обяви, че от 5 юни страната му прекратява преференциалното си търговско отношение към Индия, предаде „Ройтерс”, цитирана от „Дарик”. \"Прецених, че Индия не е гарантирала на САЩ, че ще предоставя справедлив и приемлив достъп до пазарите си\", заяви Тръмп. Той беше обявил още през март решението си да извади Делхи от Общата система за преференции на САЩ, а датата 5 юни последва изтичането на 60-дневния уведомителен срок. Индия е най-облагодетелстваната страна от Общата система за преференции, която позволява преференциален безмитен внос от азиатската държава в размер на до 5,6 милиарда долара. Индийски представители споменаха за възможност да бъдат въведени по-високи мита върху вноса на над 20 стоки от САЩ, ако Тръмп изключи Делхи от системата. На 3 май 24 членове на американския Конгрес изпратиха писмо до правителството на САЩ, в което го призоваха да не премахва достъпа на Индия до Общата система за преференции. Сподели:", "date": "2019.06.01", "title": "Доналд Тръмп прекрати търговските привилегии за Индия"}
{"url": "https://pik.bg/%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%B4%D0%B5%D1%86%D0%B0-%D0%BE%D1%82-%D1%80%D0%BE%D0%BC%D0%B0%D0%BD-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BA%D0%B0%D1%82%D0%BE-%D0%BF%D0%BE%D0%B4%D0%B0%D1%80%D1%8A%D0%BA-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D1%81-%D0%B2%D0%BB%D0%B0%D0%BA-%D1%81-%D0%BF%D0%B0%D1%80%D0%B5%D0%BD-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-news845999.html", "text": "Деца от дома за социални грижи в град Роман бяха зарадвани в Деня на детето с пътуване с влак, теглен от парен локомотив, съобщава БНР. Инициативата е на БДЖ и община Банкя. Пътуването започна на първи коловоз от Централната гара в София, а в Банкя за децата са подготвени подаръци и участия в различни забавни игри. Така започва едно необикновено приключение за децата от Дома за социални грижи в град Роман, които празнуват 1 юни с пътуване с влак, теглен от парен локомотив от София до Банкя. Вълнуващото пътуване е съпътствано с едно малко разочарование. \"Първите им представи бяха за Баба Меца, че дали наистина Баба Меца ще пътува с нас във влака\" - каза директорката на дома Роза Димитрова. \"По повод 1 юни те са получавали различни подаръци, но това е по своя вид за първи път такъв вид пътуване. Показахме им парния локомотив, казахме им за Вапцаров, който е работил на него, надяваме се цялото пътуване да мине много интересно, вълнуващо е за тях\", допълни Димитрова. Сподели:", "date": "2019.06.01", "title": "За празника: Деца от Роман получиха като подарък пътуване с влак с парен локомотив"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BF%D0%B8%D1%8F%D0%BD-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B8-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D1%81%D0%BD%D0%B8%D0%BC%D0%BA%D0%B0-news845998.html", "text": "Авто-патрул във Враца спрял за проверка на 31 май (петък) в 14:40 часа тежкотоварен автомобил „МАН“, управляван от гражданин на Република Хърватия на 37 г. При извършената проверка за употреба на алкохол, техническото средство е отчело 2.39 промила, съобщи „Конкурент”, като се позовава на информация от ОД МВР-Враца. На водача е съставен акт по Закона за движение по пътищата и му е издаден талон за медицинско изследване в ЦСМП-Враца, където не е дал кръв за лабораторно изследване. Пияният шофьор в задържан в РУ-Враца за срок до 24 часа. По случая е образувано бързо производство. Снимка: Конкурент.бг Сподели:", "date": "2019.06.01", "title": "Задържаха пиян хърватски шофьор на камион във Враца (СНИМКА)"}
{"url": "https://pik.bg/%D0%B1%D1%83%D1%80%D1%8F%D1%82%D0%B0-%D0%B2-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%BE-%D1%81%D0%BF%D1%80%D1%8F-%D1%82%D0%BE%D0%BA%D0%B0-%D0%BD%D0%B0-%D0%BD%D1%8F%D0%BA%D0%BE%D0%BB%D0%BA%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8-%D0%BC%D0%B5%D1%81%D1%82%D0%B0-news846044.html", "text": "Към момента има няколко населени места в област Стара Загора, в които все още няма електричество, но от енергоразпределителното дружество са уверили, че продължава да работят и да отстраняват повредите. Последствията след бурята в Стара Загора са множество паднали клони и дървета, както и наводнени мазета с около 30-40 см вода, посочи областният управител Гергана Микова, цитирана от БНР. \"Падналите дървета са десетки, изпочупените клони, аварирали автомобили също е имало, но това е първото нещо, което са свършили аварийните екипи, които веднага излязоха по улиците, така че много бързо, още преди 23 часа, и сградите, които бяха наводнени, са отводнени. Възстановени са и помпените станции на ТЕЦ 2, за които имаше такива данни. В момента работа основно имат почистващите екипи\". Вследствие на бурята и дъжда за кратко вчера са били блокирани главният път между Стара и Нова Загора, както и пътят към Старозагорските минерални бани, съобщи още Михаил Михов от Регионална дирекция \"Пожарна безопасност и защита на населението\". Сподели:", "date": "2019.06.01", "title": "Бурята в Старозагорско спря тока на няколко населени места"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BC%D0%B8%D1%80%D0%BE%D1%81%D0%BB%D0%B0%D0%B2-%D0%B4%D0%B6%D0%B5%D1%80%D0%BE%D0%B2-%D0%BE%D1%82-%D1%86%D0%B8%D0%BA-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D1%8A%D0%BC%D0%BD%D0%B5%D0%BD%D0%B8%D1%8F%D1%82%D0%B0-%D1%87%D0%B5-%D1%80%D0%B0%D0%B4%D0%B0%D0%BD-%D0%BA%D1%8A%D0%BD%D0%B5%D0%B2-%D0%B5-%D0%B2%D0%BB%D1%8F%D0%B7%D1%8A%D0%BB-%D0%B2-news846034.html", "text": "Членът на ЦИК Мирослав Джеров коментира пред ПИК твърденията на социолога проф. Михаил Мирчев, че Радан Кънев от \"Демократична България\" получава място в Европейския парламент с измама. Според Мирчев реалните гласове за Радан Кънев са 5,879%, а не обявените от ЦИК 6,06. Това според Мирчев означавало, че на Радан Кънев не му достигат 58 гаса и от ЦИК са се заиграли с вота от графата \"Не подкрепям никого\". \"Не мога да отговоря конкретно за какво говори Мирчев, защото не съм виждал материала. Хващате ме буквално на улицата. Но данните на ЦИК, знаете, вече са официално изнесени. Меродавно е това, което е изнесено според официалната информация. Това, че някой някъде нещо твърди, не мога да го коментирам, най-малкото защото не съм запознат. Това обаче са твърдения. Знаете, че хорските твърдения много пъти са разнопосочни. Каквото е изнесено от ЦИК - това е. Ако някой има някакви несъгласия или мнение по въпроса, знаете, че винаги ще се твърдят различни неща\", каза Джеров, като изрично подчерта, че е коректно тази тема да бъде коментирана от говорителя на ЦИК Александър Андреев. Юристът Мирослав Джеров, който е син на конституционалиста проф. Александър Джеров, изключи възможността резултатите на ЦИК да бъдат атакувани по съдебен ред, защото темата е приключена, макар че по принцип обжалване е възможно по чл. 120 от Конституцията. \"Право на всеки е да си говори каквото иска, стига да не носи съответно някаква отговорност\", подчерта Джеров-син. Той не изключва възможността обаче по темата да се спекулира. По-рано пред ПИК проф. Михаил Константинов също потвърди официалните резултати на ЦИК и заяви, че \"Демократична България\" взима 6,06%, точно защото са извадени гласовете от графата \"Не подкрепям никого\" и той лично е правил изчисленията. Така ДБ има 118 000 гласа и евродепутатското място на Радан Кънев не може да бъде оспорено. Сподели:", "date": "2019.06.01", "title": "САМО В ПИК: Мирослав Джеров от ЦИК с горещ коментар за съмненията, че Радан Кънев е влязъл в европарламента с измама"}
{"url": "https://pik.bg/%D1%82%D0%B5%D0%B7%D0%B8-%D1%85%D1%80%D0%B0%D0%BD%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D1%81%D1%80%D0%B5%D1%89%D1%83-%D0%B2%D0%B8%D1%81%D0%BE%D0%BA%D0%B8%D1%8F-%D1%85%D0%BE%D0%BB%D0%B5%D1%81%D1%82%D0%B5%D1%80%D0%BE%D0%BB-news845273.html", "text": "Високият холестерол често притеснява хората, тъй като се свързва с риск от инфаркт и инсулт. Преди да предпишат медикаменти, лекарите обикновено съветват пациентите да променят начина си на хранене. Определени храни помагат по естествен начин за понижаване на нивата на \"лошия\" холестерол. Сред тях са богати на фибри и полезни мазнини продукти, пише в. \"Дейли стар\", позовавайки се на американски специалисти. За да се противодейства на високия холестерол, е важно хората да съблюдават какви храни консумират, напомня сайтът Харвард хелт. Експертите препоръчват употребата на хранителни продукти, съдържащи разтворими фибри, които се свързват с холестеролните частици и допринасят те да бъдат изведени от тялото, вместо да запушват артериите. Изследване показва, че приемът на приблизително 30 г разтворими фибри дневно помага за намаляване с 18 процента на нивата на липопротеина с ниска плътност или т.нар. \"лош\" холестерол. Харвардските специалисти препоръчват също да се консумират храни, богати на ненаситени мазнини. \"Нездравословно е от храненето напълно да се изключват всички типове мазнини. Важно е наситените мазнини да се заменят с ненаситени. Те повишават нивата на липопротеина с висока плътност, известен като \"добър\" холестерол и съответно намаляват запушването на артериите\", пише Харвард хелт. От сайта препоръчват следните храни за естествено понижаване на нивата на \"лошия\" холестерол: 1. Овесени ядки - отличен източник на разтворими фибри, които улесняват извеждането на холестерола от тялото. 2. Ечемик и други пълнозърнести продукти - допринасят за понижаване на риска от сърдечносъдови заболявания и също са добър източник на разтворими фибри. 3. Бобови култури - друг отличен източник на прочистващи холестерола разтворими фибри. 4. Патладжан и бамя - нискокалорични зеленчуци, богати на фибри. 5. Ядки - изследвания показват, че консумацията на ядки допринася за понижаване с 5 процента на нивата на \"лошия\" холестерол. Експертите препоръчват да се избягват осолени и захаросани ядки. 6. Растителни масла - естествените масла съдържат ненаситени мазнини, които помагат за понижаване на холестерола. 7. Ябълки, грозде, ягоди и цитрусови плодове - включвайте тези продукти в менюто си, за да увеличите приема на разтворими фибри. 8. Соя - изследвания показват, че консумацията на 25 грама соев протеин дневно понижава с между 5 и 6 процента нивата на \"лошия\" холестерол. 9. Мазни риби - съдържат ненаситени мазнини, които спомагат за прочистване на холестерола. Сподели:", "date": "2019.06.01", "title": "Тези храни помагат срещу високия холестерол"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BD%D0%B8-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%B0-%D0%B1%D0%BE%D1%80%D0%B1%D0%B0-%D0%BD%D0%B8%D0%BA%D0%BE%D0%BB%D0%B0-%D0%B4%D0%B8%D0%BD%D0%B5%D0%B2-news846033.html", "text": "На 66-годишна възраст почина Никола Динев, двукратен световен и 5-кратен европейски шампион в класическата борба. Той бе носител на още 4 медала от големи първенства в категория тежка, както и на златния пояс \"Никола Петров\" за 1977 г. БФ Борба изказва съболезнования на близките и семейството му. Датата и мястото на поклонението ще бъдат обявени допълнително. Сподели:", "date": "2019.06.01", "title": "ТЪЖНА ВЕСТ: Почина големият ни шампион по класическа борба Никола Динев"}
{"url": "https://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D1%8A%D1%82-%D1%85%D0%BE%D1%81%D0%B5-%D0%B0%D0%BD%D1%82%D0%BE%D0%BD%D0%B8%D0%BE-%D1%80%D0%B5%D0%B9%D0%B5%D1%81-%D0%B7%D0%B0%D0%B3%D0%B8%D0%BD%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news846032.html", "text": "Бившият испански национал Хосе Антонио Рейес е загинал в автомобилна катастрофа около 12:40 часа на входа на родното си градче Утрера, съобщават испанските медии, като новината потвърдиха от Севиля, чийто юноша беше играчът. Все още не са известни причините за произшествието, в което е загинал и неговият братовчед Джонатан Рейес, предава спортал.бг. 35-годишният Рейес носеше екипа на Екстремадура, като в богатата му визитка личат имената на клубове като Севиля, Реал Мадрид, Атлетико Мадрид, Еспаньол, Бенфика и Арсенал, където беше част от непобедимия отбор от сезон 2003/04. За Испания той има 21 мача и 4 гола, а на клубно ниво записа 646 двубоя с 95 попадения. Отличия: 1 титла на Англия 1 Купа на ФА 1 Къмюнити Шийлд 1 загубен финал на Шампионската лига 1 титла на Испания 5 титли на Лига Европа 1 Суперкупа на Европа 1 Купа на лигата в Португалия 1 европейска титла до 19 години Рекорди: - най-млад дебютант за Севиля в Ла Лига (на 16 години - първият испанец, спечелил титлата на Англия (2003/04 с Арсенал) - рекордьор по титли в Лига Европа (2 с Атлетико, 3 със Севиля) Сподели:", "date": "2019.06.01", "title": "ОГРОМНА ТРАГЕДИЯ: Футболистът Хосе Антонио Рейес загина в катастрофа"}
{"url": "https://pik.bg/%D1%88%D0%B5%D1%81%D1%82-%D1%81%D1%82%D0%B0%D0%BD%D0%B0%D1%85%D0%B0-%D1%81%D0%B8%D0%BB%D0%BD%D0%B8%D1%82%D0%B5-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-news846036.html", "text": "Серия от шест земетресения са регистрирани тази сутрин в Югоизточна Албания. Епицентърът им е бил в района на град Корча, предаде БГНЕС. Най-силният трус е с магнитуд 5,3. Той е регистриран в 6.33 часа местно време. Трусът е почувстван не само в Албания, но и в съседна Македония, по-специално, в градовете Охрид, Струга и Ресен. Охрид се намира на около 80 км от епицентъра на земетресението. Албанското министерство на отбраната съобщи, че петима души са ранени и са нанесени материални щети на няколко къщи. Сподели:", "date": "2019.06.01", "title": "Шест станаха силните земетресения в Албания, има ранени"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%BF%D0%B5%D1%80%D1%81%D0%B8%D0%BD-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D0%BE%D0%BC%D0%BD%D1%8F%D1%82-%D1%81%D0%BD%D0%B8%D0%BC%D0%BA%D0%B8-news846047.html", "text": "Трудно е да се връщаме към моментите от историята, когато човешката природа е показвала най-грозното от себе си, но е много важно те да не бъдат забравяни. Това заяви председателят на Народното събрание Цвета Караянчева в словото си пред участниците в националното поклонение в памет на жертвите на тоталитаризма в концентрационния лагер на остров Персин – Белене. Председателят на парламента подчерта, че тези моменти трябва да бъдат помнени, защото единствената противоотрова срещу жестокостите от миналото е будната памет, предавана от поколение на поколение. Белене е пустош на разбитите съдби, на смазаните животи, на потъпканите таланти, на отреченото право на самоопределение, заяви Цвета Караянчева. Белене е символ на четиридесет и пет годишната изолация от свободния свят, на безправие, на страх, на политически разгул, добави тя. Не толкова отдавна тук са били докарвани мъже и жени, чиято основна вина е била, че искат да живеят достойно, отбеляза председателят на Народното събрание. Твърде малко време е минало, за да можем да си позволим да гледаме на тези събития хладнокръвно като на отдавна отминала история, посочи Цвета Караянчева. Живи са преките наследници на някои от жертвите на това престъпление, гневът и болката са също живи и още дълго ще останат живи, добави тя. В традиционното поклонение пред паметта на жертвите на тоталитаризма в концентрационния лагер на остров Персин участваха депутати, представители на изпълнителната и местната власт и много граждани. През 2019 г. се навършват 70 години от създаването на лагера в Белене. Сподели:", "date": "2019.06.01", "title": "Цвета Караянчева: Жертвите от Персин трябва да се помнят (СНИМКИ)"}
{"url": "https://pik.bg/%D0%BD%D0%B8%D0%B2%D0%BE%D1%82%D0%BE-%D0%BD%D0%B0-%D0%B4%D1%83%D0%BD%D0%B0%D0%B2-%D0%BA%D1%80%D0%B0%D0%B9-%D1%81%D0%B2%D0%B8%D1%89%D0%BE%D0%B2-%D1%81%D0%B5-%D0%BF%D0%BE%D0%BD%D0%B8%D0%B6%D0%B0%D0%B2%D0%B0-news846042.html", "text": "С 2 см се е понижило нивото на река Дунав при Свищов през деня изминалото денонощие, съобщиха от Хидрометеорологична станция - Свищов. Водният строеж на реката там е 498 см, а температурата на водата е 18°. Днес по поречието на Дунав, при Свищов е предимно облачно. Духа слаб до умерен вятър от изток-североизток. Максималните температури достигат 27°, в Свищов - 24°. Сподели:", "date": "2019.06.01", "title": "Нивото на Дунав край Свищов се понижава"}
{"url": "https://pik.bg/%D0%B3%D0%BE%D1%80%D0%BD%D0%BE%D0%BE%D1%80%D1%8F%D1%85%D0%BE%D0%B2%D1%81%D0%BA%D0%B0-%D1%84%D0%B8%D1%80%D0%BC%D0%B0-%D0%B5-%D0%B7%D0%B0%D0%B1%D0%B0%D0%B2%D0%B8%D0%BB%D0%B0-%D0%B7%D0%B0%D0%BF%D0%BB%D0%B0%D1%82%D0%B8-%D0%BD%D0%B0-%D1%81%D0%B2%D0%BE%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%B7%D0%B0-%D0%B1%D0%BB%D0%B8%D0%B7%D0%BE-120-000-%D0%BB%D0%B2-news846025.html", "text": "Инспекцията по труда установи забавени заплати за близо 120 000 лв.  в горнооряховска фирма за производство на подемно-транспортна техника и готварски печки, съобщава БНР. Заради неизплатените възнаграждения работниците от „Складова техника“ в Горна Оряховица излязоха на протест, а след това на проверка влезе Инспекцията по труда. „55 000 лв., които са близо половината от дължимата сума, вече са изплатени. Дадени са предписания, които, ако не бъдат изпълнени, ще последват глоби“, посочи Невена Стефанова, директор на контролното ведомство в областта. В предприятието за подемно-транспортна и битова техника работят над 100 души, а проблемите там са отдавна, поясниха от Инспекцията по труда. Общо 102 предприятия в областта са проверени през май от инспекторите. Издадени са 331 предписания за отстраняване на нарушения. Сподели:", "date": "2019.06.01", "title": "Горнооряховска фирма е забавила заплати на свои служители за близо 120 000 лв"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news846051.html", "text": "Министър-председателят Бойко Борисов съобщи чрез профила си във Фейсбук добра новина за кредитния рейтинг на България. Премиерът разкри, че \"Стандарт енд Пуърс\" е потвърдила кредитния ни рейтинг с положителна перспектива. \"Рейтинговата агенция \"Стандард енд Пуърс\" (Standard&Poor's) потвърди кредитния рейтинг на България с положителна перспектива. Агенцията потвърждава дългосрочния и краткосрочния кредитен рейтинг на България в чуждестранна и местна валута 'BBB-/A-3'. Според оценката за България фискалната и външната позиция на страната остават силни, а очакванията за икономическия растеж се оценяват като благоприятни. Положителната перспектива пред рейтинга отразява значителната вероятност България да се присъедини към Валутен механизъм II (ВМ II) през следващите 12 месеца\", написа Борисов. Сподели:", "date": "2019.06.01", "title": "ИЗВЪНРЕДНО В ПИК: Премиерът Борисов с добра новина за кредитния рейтинг на България"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D0%B7%D0%B0-1-%D1%8E%D0%BD%D0%B8---%D0%B1%D0%BB%D0%B8%D0%B7%D0%BD%D0%B8%D1%86%D0%B8%D1%82%D0%B5-%D1%81%D0%B0-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D0%BA%D0%B0%D0%BA-%D1%85%D0%B0%D1%80-news845918.html", "text": "Очаквайте проблеми. Ще сте подложени на критика от страна на ръководството, ако и днес сте на работното си място, заради интриги от страна на ваши неприятели. Начинанията са забранени. Завършете вече започнатата работа, за да си спестите неприятностите, предизвикани от забавянето. Днес сте изцяло във властта на успеха. Осъществявате с лекота всичките си цели въпреки пречките. Заемете се с разрешаването на делови проблеми или поне намерете начин за бързото им приключване. Пътуване няма да бъде успешно. Не си поставяйте дългосрочни задачи, ако зависите от други хора, за да избегнете провал. Предпазвайте се от финансови загуби. Нарасналите разходи в семейството ви се дължат на невъзможността да се въздържате от ненужни покупки. Бъдете предпазливи и преценявайте всички промени в професионалния и личния си живот. Приемайте допълнителна работа, само ако ви бъде заплатена добре. Имате възможност да подобрите финансовото си състояние. Обмислете промените, чрез които ще намерите верния изход от всяка трудна ситуация. Творческият подход на работното място и чарът ви ще ви осигурят подкрепата на вашите колеги. Анализирайте изминалите дни и отстранете грешките си. Склонни сте да противоречите на всички, заради нежеланието ви да приемете мнението на вашите колеги. До обед с лекота реализирате своите планове. Успешни са деловите срещи и разговори. Полезно е общуването с ръководството, но само, ако имате ясни идеи и сте намерили начин за тяхната реализация. Емоцията не бива да ви пречи да видите шансовете си за успех. Запазете спокойствие и не проявявайте агресия. Преценете дали не е време да промените поведението си. Не мислете как да мъстите, ако ваши колеги се опитват да изземат вашите функции и да седнат на вашия стол, уверявайки ръководството, че са по-кадърни. Ще съумеете да разрешите служебен проблем. Поставете началото на новите си задачи. Помислете си какво трябва да промените в живота си. Време е да оцените трезво и собствените грешки, предизвикани от прибързаност или невъзможност да проявите разбиране. Бъдете отговорни към служебните си задължения и ще осъзнаете какви висоти може да постигнете. Разрешете неотложни финансови въпроси, за да имате пари за покриване на данъците. Деловите срещи и разговори са успешни. Не бъдете прекалено настойчиви и не насилвайте събитията. Не мислете за инвестиции. Във ваша полза е да внимавате на работното място. Склонни сте да противоречите на всичко казано от страна на ръководството, но си вредите и не печелите симпатията на вашите колеги. Новите запознанства не бива да ви подтикват към спор с преките ви началници и колегите. По-добре стойте встрани. На вашето работно място ви предстои един невероятен ден. Нови запознанства и подновяване на стари, ще ви позволят да откриете нови възможности за професионална изява, но не бъдете прибързани. Не бива да изоставяте сегашната си работа без да сте сигурни, че ще изпълнят обещанията си. Необмислените промени ще бъдат грешка. Трудностите няма да ви попречат да се радвате на творчески подем. Денят ви е наситен с интересни събития в личния живот. Не е изключено към вас да се обърнат стари делови партньори. Не сте приключили напълно отношенията си с тях и имате възможност да ги подновите, но ако решите да го сторите бъдете предпазливи. Промените, които очаквате няма да настъпят бързо. За да ги реализирате ще изгубите целия ден. Пътувайте, но бъдете предпазливи зад волана. Последиците от инатливите ви и необмислени действия ще са неочаквани. Не допускайте промени, ако не са ви по вкуса или ако някой насила ви ги налага. Сподели:", "date": "2019.06.01", "title": "САМО В ПИК! Хороскоп на топ астроложката Алена за 1 юни - Близниците са да внимават как харчат парите, скорпионите ги очаква голям успех"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BA%D1%8A%D0%BC-%D0%B4%D0%B5%D1%86%D0%B0%D1%82%D0%B0-%D0%BD%D0%B0-1-%D1%8E%D0%BD%D0%B8-%D0%BD%D0%B5%D0%BA%D0%B0-%D0%B2-%D0%B5%D0%B6%D0%B5%D0%B4%D0%BD%D0%B5%D0%B2%D0%B8%D0%B5%D1%82%D0%BE-%D0%B2%D0%B8-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0%D1%82-%D0%BA%D0%B0%D0%BA%D1%82%D0%BE-%D1%82%D0%B0%D0%B1%D0%BB%D0%B5%D1%82%D1%8A%D1%82-%D0%B8-%D1%81%D0%BC%D0%B0-news845952.html", "text": "\"Нека в ежедневието Ви присъстват както таблетът и смартфонът, така и книгата, защото и чрез нея ще пътувате във времето и пространството, тя ще Ви помогне да станете знаещи и можещи.\" Това написа на страницата си във \"Фейсбук\" парламентарната шефка Цвета Караянчева в обръщение към децата по повод 1 юни. Честит 1 юни, мили деца! Нека детството Ви бъде щастливо, жизнерадостно и незабравимо, нека Вашият свят е приказен и вълнуващ. Ценете родителите и учителите си, намирайте приятели за игрите, но и за трудните моменти. Простете на нас, възрастните, че често бързаме и не Ви разбираме, че понякога грешим, но ние истински Ви обичаме. Нека в ежедневието Ви присъстват както таблетът и смартфонът, така и книгата, защото и чрез нея ще пътувате във времето и пространството, тя ще Ви помогне да станете знаещи и можещи. Повече играйте навън, спортувайте, развивайте талантите си! Смело мечтайте и вървете напред! Весел празник! Сподели:", "date": "2019.06.01", "title": "Цвета Караянчева към децата на 1 юни: Нека в ежедневието ви присъстват както таблетът и смартфонът, така и книгата"}
{"url": "https://pik.bg/%D0%BF%D0%B0%D1%80%D0%B8-%D0%BD%D0%B0-%D0%B2%D1%8F%D1%82%D1%8A%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B0%D1%81%D1%84%D0%B0%D0%BB%D1%82%D0%B8%D1%80%D0%B0%D1%82-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2-%D0%B4%D1%8A%D0%B6%D0%B4%D0%B0-%D0%B2%D0%B8%D0%B4%D0%B5%D0%BE-news845850.html", "text": "До прелеза на кръстовището на булевардите \"6 септември\" и  \"Копривщица\", работници усърдно полагали най-горния слой асфалт на платното въпреки проливния дъжд, който потопи града под вода, пише \"Глас.бг\". \"Не знам дали гонят срокове или се напъват да впечатлят някой от фирмта, но това \"водно\" асфалтиране е безумие. Едва ли качеството на пътя ще бъде същото при това полагане на сместа в такова ужасно време. Не съм спец, но ако не е с на хората парите, няма проблем. Да си правят и скулптори в дъжда, ако искат\", коментира възмутено пловдивчанинът. Асфалтиране на булевард по време на порой в Пловдив, сигнализира възмутен пловдивчанин. Сподели:", "date": "2019.06.01", "title": "ПАРИ НА ВЯТЪРА: В Пловдив асфалтират булевард в дъжда (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D1%85%D0%BB%D1%8A%D1%82%D0%BD%D0%B0-%D0%BF%D0%BE-%D0%BC%D0%BE%D0%B4%D0%B5%D0%BB%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news843365.html", "text": "Единственият син на Десислава Радева – Страхил, е напът да направи майка си свекърва, защото не крие симпатиите си към красива моделка, видя „Ретро“. Наследникът на първата дама от предишния ѝ брак с депутата от БСП Георги Свиленски избягва публичността, но наскоро си е направил профил в популярната сред младежите социална мрежа „Инстаграм“, а единственият човек, когото следва там, е хубавицата Деляна. Очевидно Страхил не желае да изпуска нито един ход на тръпката си в мрежата и иска да следи снимките, които тя често публикува. Не е ясно на какъв етап са отношенията им, предвид факта, че синът на президентшата е пестелив на емоции и излияния в интернет пространството, противно на майка си. За него се знае, че е бивша волейболна звезда на „Левски“, а в момента е студент в университета „Маунт Мърси“, намиращ се в щата Айова. Досега никога Страхил не се е показвал с гадже, но подробностите около биографията на русокосата Деляна я правят почти перфектната снаха за Ген. Деси. Изкусителната девойка е завършила Националното училище за танцово изкуство в София, а фолклорът е голямата ѝ страст. Припомняме, че самата Десислава Радева е любител танцьор и от 8 години е част от школата по народни танци „Омайно биле“. Надиграването със състава твърди, че не е прекъснала и след като станала стопанка на „Дондуков“ 2, а пред приятели обичала да се хвали, че умеела да играе над 50-60 хорà. По концерти с трупата обаче не ходела, а напоследък я виждаме да практикува Дайчовото предимно при визитите на мъжа си в чужбина. Именно любовта ѝ към народните танци е една от основните допирни точки между нея и фаворитката на нейния син. Освен като танцьорка, Деляна се изявява и като модел. Редица нашенски фотографи се надпреварват да я снимат, най-вече облечена във фолклорни носии, а фотосесиите ѝ често се използват и с рекламни цели. Последният голям пробив на девойката е в световния моден бизнес. Преди дни тя сама се е похвалила, че е станала част от лицата на популярния в цял свят американски бранд Victoria`s secret, като е била ангажирана да рекламира най-новия парфюм на марката. Сподели:", "date": "2019.06.01", "title": "САМО В ПИК И \"РЕТРО\": Синът на Деси Радева хлътна по моделка (СНИМКИ)"}
{"url": "https://pik.bg/%D0%B1%D1%80%D0%B0%D0%B2%D0%BE-%D1%81-%D0%B4%D0%B0%D1%80%D0%B5%D0%BD%D0%B8%D1%8F-%D0%BA%D1%83%D0%BF%D0%B8%D1%85%D0%B0-%D0%B0%D0%BF%D0%B0%D1%80%D0%B0%D1%82-%D0%B7%D0%B0-%D1%81%D1%82%D0%B5%D1%80%D0%B8%D0%BB%D0%BD%D0%BE%D1%81%D1%82-%D0%BD%D0%B0-%D0%B1%D0%B5%D0%B1%D0%B5%D1%82%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D1%81%D0%BB%D0%B8%D0%B2%D0%B5%D0%BD-news845886.html", "text": "Модерен апарат за осигуряване на стерилността и безопасността на новородените бебета заработи в областната болница МБАЛ \"Д-р Иван Селимински“ Сливен с дарения. Той е закупен за нуждите на неантологично отделение, което е едно от най-натоварените в страната, съобщи д-р Таня Праматарова, завеждащ отделението. Парите са дарени от Български червен кръст, няколко училища в града, граждани и обществени и партийни организации. Апаратът струва 5 хиляди лева и вече е монтиран в отделението. \"Разположен е в специално помещение, в което се извършва подготовка, изтегляне и приготвяне на всички лекарства и инфузии, с които се лекуват най-малките бебета и всички недоносени новородени деца\", каза  д-р Праматарова. \"Тъй-като трябва да се спазват всички условия на пълна стерилност, защото рискът от вътреболнични инфекции и рискът от пренасяне на инфекция от едно на друго дете е голям. Този, който имахме преди да го подменим, беше много стар, дългогодишно употребяван, за това просто имахме нужда и решихме част от парите да бъдат вложени в този нов апарат“, уточни тя. Сподели:", "date": "2019.06.01", "title": "БРАВО: С дарения купиха апарат за стерилност на бебета в болницата в Сливен"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D0%B5%D1%86%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%B8%D0%BC-news845955.html", "text": "Министър-председатеят Бойко Борисов поздрави българските деца по повод 1 юни. \"Честит празник, деца! Пожелавам Ви щастливо и безгрижно детство \", написа премиерът на страницата си във \"Фейсбук\". Само заминути постът му събра над 700 лайкове. Сподели:", "date": "2019.06.01", "title": "ПЪРВО В ПИК: Премиерът поздрави българските деца за празника им"}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BA%D0%BC%D0%B5%D1%82-%D0%BD%D0%B0-%D1%81%D0%B8%D0%BB%D0%B8%D1%81%D1%82%D1%80%D0%B0-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B4%D0%B5-news845953.html", "text": "Три деца на възраст 6 години пострадаха при демонстрационно взривяване на светлинно-звукова граната в Силистра  петък. Събитието трябваше да е демонстрация на полицията по залавяне на престъпник под надслов – „Ваканция, здравей! Да играем безопасно”. На стадиона в града е имало около 300 деца. При хвърляне на светлинно-звукова граната, осколка ранява трите деца. Те са били на около 50 метра от взрива. Заместник-кметът на силистра Денка Михайлова даде пред сутрешния блок на Нова телевизия последна информация за състоянието на пострадалите деца. „Двете момчета се чувстват добре. Веднага са изписани от болницата, след като са били прегледани. Момиченцето все още е в болница. То е с 8% изгаряния – коментира Михайлова. - Това, което знаем е, че детето е в стабилно състояние. Нашето участие в събитието започва и свършва дотам, до колокото в община Силистра се получи писмо да бъдем партньори с цел осигуряване на награди на децата. Оказваме пълно съдействие както на детската градина, така и на родителите на децата. Всички дечица са били успокоени, психолог е разговарял с тях”, допълни Михайлова. Сподели:", "date": "2019.06.01", "title": "Заместник-кмет на Силистра с последни новини за за състоянието на децата, пострадали при демонстрационно взривяване на граната"}
{"url": "https://pik.bg/%D0%B3%D0%BE%D1%80%D0%B5%D1%89%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B1%D1%81%D0%BF-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%B7%D0%B0%D0%B3%D1%83%D0%B1%D0%B0-%D1%8F%D1%81%D0%BD%D0%BE-%D0%B5-%D0%B7%D0%B0%D1%89%D0%BE-%D0%BA%D0%BE%D1%80%D0%BD%D0%B5%D0%BB%D0%B8%D1%8F--news845949.html", "text": "Депутатът от БСП и член на Националния съвет на партията Александър Симов коментира пред сутрешния блок на Нова телевизия ситуацията в партията след евроизборите и пренареждането в червено. „Много са причините за загубата на БСП на изборите – заяви Симов. - Има какво да си направим като анализ след лошото ни представяне. Аз лично бих посочил няколко причини. Има и външни, но да започнем от вътрешните. Всяка партия трябва да е самокритична. Реално, тръгнахме много добре, хубава кампания започнахме. Трябваше ни още малко време да развием посланията си. Получи се разделение, което не се дължи на поведение на ръководството, а на лични отношения между някои хора, обърка избирателите ни. В момента, в който БСП трябваше да има единен глас, че може да е единна в тежка битка срещу едно управление, разбивано от корупционни скандали и схеми, не успяхме. Не приемам обаче, че става дума за тотално поражение. Дай Боже на всеки такава загуба с един евродепутат по-малко. Не сме спечелили, но не може да се говори и за разгром, поражение. За мен това е опит на социологията да избие зъбите на БСП. Факт е, че има разделение. Не е въпросът кой е виновен. Друг е въпросът, дали  действията за обединение бяха възможни. Ръководството, в лицето на Корнелия Нинова, имаше правото да предложи свой вариант за листата, а Националния съвет – да добави нови хора. Трябва да си дадем сметка дали това помогна или попречи на листите. Личното ми мнение е, че в първоначалния вариант листата бе по-добра. Имам предвид, предложението на Нинова. Сергей Станишев получи своето на тези избори. Вижда се, че има своята популярност. Следователно той е бил в правото си да търси своя поглед за действията си. БСП трябваше да даде знак за някаква промяна в тези избори и точно за това много хора не излязоха да гласуват. Ясно е защо Корнелия Нинова подаде оставка. След като не спечелихме изборите, бе необходимо да стане това. Тя не търси вот на доверие, а подава оставка. Процедурата сега е общопартиен избор за лидер. Става въпрос за тълкувание.  През юли 2009 година, когато БСП загуби ужасяващо парламентарните избори, в нощта на изборите Сергей Станишев трябваше да подаде оставка. Ако тогава бе направил това, аз щях да съм убеден, че той може да се пребори за доверието на партията. Корнелия Нинова сега е напълно в правото си да потърси доверието в партията и да провери дали съмишлениците й имат това доверие. Влиза в битка със собствените си идеи срещу конкурентите. Винаги съм настоявал за пряк избор на лидера. Очаквам сега да се поиска промяна в устава ни, срещу което съм против. Държа на такъв пряк избор. Никакви процедури не могат да бъдат оправдание за погазване на правото да имаш различно мнение в БСП. Мнението на много социалисти е да има пряк избор на лидер. Избирането на лидер не тълкувам като взиране в себе си. Това може да даде сила на БСП. Не става дума че БСП е в някаква политическа кататония, от която не може да се събуди.  Не очаквам предстоящия избор за лидер да се отрази зле на кондицията на БСП. Добре е да се чуят различни гледни точки. Убедили сме своите поддръжници, че сме алтернатива на ГЕРБ. Проблемът е, че хората не вярват изобщо на политиците. Става дума за въпрос, който стои не само пред БСП, но и пред всички политици. Ние сме единствената партия, която в продължение на много години отказва всякаква колаборация с ГЕРБ. Имали сме много оферти за участие във властта. Имахме предложение за вицепремиер в кабинета на Бойко Борисов. Ние сме единствената партия, която е гласувала последователно срещу всички големи и ключови схеми. Това, че имаме съгласия с ГЕРБ по някои важни теми,  по-скоро донякъде съвпадащи позиции, не означава нищо. Ние сме тези, които непрекъснато сигнализират за ниските доходи. Коя друга партия, която твърди че е алтернатива, може да се похвали с това? Всички в един или друг момент са били коалиционни партньори на ГЕРБ и са се крили под мускула на Бойко Борисов. Само ние – не. Когато те говориха, че могат да дресират Бойко Борисов, той ги изсмука, използва и изхвърли на улицата. Хората оценяват, че сме единствените, които се противопоставят на Борисов. Те ни подкрепят. Нивата на доверие в БСП са добри и ще бъдат развити. За да се явим стабилни на местните избори, целта е партията да е стабилна”. Александър Симов взе отношение и по исканата от БСП оставка на финансовия министър Владислав Горанов заради отпуснатите повече субсидии за партиите. „Хляба и ножа са в ръцете на Владислав Горанов – каза той. - Финансовото министерство осигурява тези субсидии. Те ги разпределят. Въпросът е не защо ние сега си правим тази сметка, а защо Горанов не си я е направил. Когато има извършено престъпление, най-малкото такъв гаф, не се занимаваме с жертвите на гафа, а с този, който го е направил. Заради това и той трябваше досега да си е написал оставката. Не се занимавам със счетоводство за да ви кажа, защо не сме видели това по-рано”. Сподели:", "date": "2019.06.01", "title": "ГОРЕЩИ СТРАСТИ! Депутатът от БСП Александър Симов за изборната загуба: Ясно е защо Корнелия Нинова подаде оставка. Разделението в личните отношения между някои хора обърка избирателите ни"}
{"url": "https://pik.bg/%D0%B7%D0%B0%D1%80%D0%B0%D0%B1%D0%BE%D1%82%D0%B8%D1%85%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D0%BF%D1%83%D0%BD%D0%BA%D1%82%D0%BE%D0%B2%D0%B5-%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B8-%D1%81%D1%8A%D1%81%D0%B5%D0%B4%D0%BD%D0%B8%D1%82%D0%B5-%D0%BA%D1%83%D1%80%D0%BE%D1%80%D1%82%D0%B8-news845887.html", "text": "Медицински пунктове ще бъдат разкрити на 27 места, като обхващат всички плажове. Екипите се състоят от лекари-реаниматори, фелдшери, медицински сестри и шофьори на три реанимобила, които са посоянно на разположение. Всички лекари са преминали обучителни курсове, а пунктовете са ремонтирани основно и оборудвани съгласно Наредбата за водно-спасителна дейност. Екипите разполагат и с мобилни телефони,  за да поддържат постоянна връзка помежду си. Д-р Иванов припомни, че през миналата година няма случаи на удавяния. Двама пострадали са били настанени в реанимация, но са се възстановили. От днес по плажовете от курорта Златни пясъци до варненския квартал \"Аспарухово“ започват работа пунктове, които ще отговарят за медицинското обслужване на плажуващите. Те ще са с работно време от 8 до 18 часа всеки ден, съобщи д-р Иван Иванов, управител на ДКЦ 1 \"Св. Клементина“, което всяка година отговаря за обезпечаването на тази дейност. Сподели:", "date": "2019.06.01", "title": "Заработиха медицинските пунктове на плажовете във Варна и съседните курорти"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D0%B3%D1%80%D0%BE%D0%BC%D0%BD%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D1%80%D0%BE%D0%BB%D0%B0%D0%BD-%D0%B3%D0%B0%D1%80%D0%BE%D1%81---%D0%B3%D1%80%D0%B8%D1%88%D0%BE-%D0%B7%D0%B0%D0%B3%D1%83%D0%B1%D0%B8-%D0%B2-%D0%B6%D0%B5%D1%81%D1%82%D0%BE%D0%BA%D0%B0-%D0%B1%D0%B8%D1%82%D0%BA%D0%B0-%D1%81-%D0%B2%D0%B0%D0%B2%D1%80%D0%B8%D0%BD%D0%BA%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news846001.html", "text": "Най-добрият ни тенисист Григор Димитров игра силно, но в крайна сметка не успя да вземе дори сет срещу швейцареца Стан Вавринка в мача между двамата от третия кръг на \"Ролан Гарос\". Хасковлията загуби след три тайбрека - 6:7 (5), 6:7 (4), 6:7 (8). Двубоят започна в петък вечерта на Корт №1, но след 2 часа и 6 минути игра бе прекъснат заради настъпилата тъмнина. Подновяването на срещата днес започна с аванс от 2:0 сета за шампиона от 2015 година Вавринка, след като в първите две части той надделя след два тайбрека - 7:6 (5), 7:6 (4). В третия сет поставеният под №24 Вавринка проби в ключов момент - при 4:4, но Димитров успя веднага да направи рибрейк и в крайна сметка се стигна до нов тайбрек. В него всичко вървеше отлично за непоставения българин, който певеде с 6:2 точки и имаше цели 4 поредни сетбола.  Дори и те обаче се оказаха недостатъчни и Димитров не успя за първи път в кариерата си да премине фазата на третия кръг на турнира от \"Големия шлем\" в Париж. Сега на най-силния ни тенисист му предстои да се подготви за сезона на любимата му тревна настилка, където очакванията на специалистите са да се върне към добрите резултати. Сподели:", "date": "2019.06.01", "title": "ИЗВЪНРЕДНО: Огромна драма на \"Ролан Гарос\" - Гришо загуби в жестока битка с Вавринка (ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B5%D1%82%D0%BE-%D1%8F-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%BE%D1%8F%D1%82%D0%BE-%D1%89%D0%B5-%D1%80%D0%BE%D0%B4%D0%B8-%D1%81%D0%B5%D0%B4%D0%BC%D0%BE-%D0%B4%D0%B5%D1%82%D0%B5-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B0-%D0%B4%D0%B8%D0%BD%D0%BA%D0%BE-%D0%B4%D0%B8%D0%BD-news845996.html", "text": "След като в началото на месеца милионерската фамилия Диневи обиколи всички медии с измислената катастрофа на 20-годишния Иван, ето че и чичо му Динко Динев отново се прочу. И с какво друго, освен с поредната жена?!? Че и бременна отгоре на всичко! Папараците на \"Жълтите новини\" щракнаха шефа на курорта Свети Влас и втората в конкурса \"Мис България 2013\" Даниела Неделчева. Бургазлийката не прекарва времето си из разкрасителни салони и молове, а придружава мъжа си на бизнес срещите му и на обиколките из обектите му. Бъдещите родители навестиха мултифункционалната 7-етажна жилищна сграда в столичния кв. \"Лозенец\", която компанията на Диневи строи. Апартаментите във футуристичната сграда на метри от семинарията вече се продават за внушителните 400-500 хил. евро, но последните два етажа за заделени за братя Диневи и многолюдните им фамилии. Какъв подарък за милиони ще получи бременната манекенка от щедрия олигарх, как бившата асистентка на Мегз се сроди с министър Асен Гагаузов, какво е завещал Майкъл Джордан на сина си и българската си снаха за сватбата им, и още звездни клюки - гледайте сега в светските новини на ПИК TV: Сподели:", "date": "2019.06.01", "title": "САМО В ПИК TV: Ето я бременната \"Мис България\", която ще роди седмо дете на олигарха Динко Динев (ПАПАРАШКИ СНИМКИ)"}
{"url": "https://pik.bg/%D0%B5%D1%83%D1%84%D0%BE%D1%80%D0%B8%D1%8F-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D0%BD%D0%B8%D0%BA%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%B4%D0%BE-2021-%D0%B3-news846035.html", "text": "Националният вратар на България Николай Михайлов подписа договор с Левски до 30 юни 2021 година, съобщава спортал.бг. Така сагата около неговото бъдеще завърши в последния ден на настоящия му контракт със \"сините\". Стражът, който е на лагер с \"лъвовете\" преди мачовете с Чехия и Косово, се срещна с изпълнителния директор Павел Колев на базата в \"Бояна\". Шефът на 26-кратните шампиони донесе договора, който и двете страни подписаха. Интересното е, че Михайлов не е получил увеличение на заплатата, а остава при досегашните си условия. Както е известно, той се завърна на стадион \"Георги Аспарухов\" в края на ноември след пауза от 12 години. Сподели:", "date": "2019.06.01", "title": "Еуфория на \"Герена\"! Левски подписа с Ники Михайлов до 2021 г."}
{"url": "https://pik.bg/%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BD%D0%BE%D0%B2%D0%B8%D1%8F-%D1%85%D0%B8%D1%82-%D0%B2-%D0%B4%D1%80%D0%BE%D0%B3%D0%B0%D1%82%D0%B0-%E2%80%9E%D1%8F%D0%BC%D0%B0%D0%B9%D0%BA%D0%B0-%D0%B0%D0%B9%D1%81%E2%80%9D-%D0%BC%D0%BE%D0%B4%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD-news845944.html", "text": "Петьо Петков, началник сектор „Наркотици” към СДВР коментира пред сутрешния блок на Нова телевизия какво точно представлява новият хит на пазара при дрогите у нас – „Ямайка айс” и колко опасна е тази дрога. „От известно време някои от видовете наркотици заслужават повече внимание - става дума за един хит който се появява на пазара – коментира Петковм. - Иновация е „Ямайка айс”, но само на жаргон. Става дума за марихуана, отглеждана малко по-специфично. Надграждането там се постига с определени химикали и добавки. Въздействието върху младите е малко по-специфично. По-силничко е и по-опасно. Ефектът при всеки е различен, но до момента не сме попадали на тежки случаи. Марихуаната, по  принцип ,се третира като по-лек наркотик.  При подрастващите предизвикват повърхностни аномалии. Целта е постигане на по-голяма финансова популярност, по-скъпа и за по-сериозни печалби сред дилърите. Цената е между 30 и 50 лв. Целта е да са максимално атрактивни за децата. Работим от доста години за сериозна превенция пред младите хора. И мога да кажа, че работим много добре. Искаме максимално да им изясним, че това, което се говори, че наркотиците могат да бъдат безопасни, и че от един-два пъти няма да им стане нищо, не е вярно. Голяма част разбират какво употребяват от социалните мрежи. Те се използват и за търговия. Наблюдението е, че тенденцията е от 14 – 15- 16-гошинта възраст, когато се изграждат като характери и личности, тогава са склонни да опитват. Няма как обаче да се вкарат в една рамка за да предпазим децата. Профилът на дилърите се променя непрекъснато. Ценностната система непрекъснато се мени. Не бих казал обаче, че има много деца-дилъри. Има периоди на по-активно движение и на затишие. Работим сериозно с управленията по образование по региони. Опитваме всичи да си подадем ръка за да работим по-добре”. Сподели:", "date": "2019.06.01", "title": "Криминалист с шокиращи разкрития за новия хит в дрогата „Ямайка айс”: Модифицирана марихуана, която е доста атрактивна за младите, но и по-опасна"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%B8%D0%BC%D0%B0-%D0%BB%D0%B8-%D0%B1%D1%83%D0%BC-%D0%BD%D0%B0-%D0%BA%D1%8A%D1%80%D0%BB%D0%B5%D0%B6%D0%B8-%D1%82%D0%BE%D0%B7%D0%B8-%D1%81%D0%B5%D0%B7%D0%BE%D0%BD-%D0%BA%D1%8A%D0%B4%D0%B5-%D0%B4%D0%B0-%D0%BD%D0%B5-%D1%85%D0%BE%D0%B4%D1%8F%D1%82-%D0%B4%D0%B5%D1%86%D0%B0%D1%82%D0%B0-news845951.html", "text": "Има ли бум на кърлежи този сезон? Отговорът на този въпрос даде пред сутрешния блок на Нова телевизия началникът на Столична регионална здравна инспекция Цезарина Илиева. „Площите на територията на София се обработват още от април месец срещу кърлежи – разясни Илиева. - Трябва да има обаче два-три дни, които да са подходящи, за да подействат тези третирания. В момента столичният Южен парк е обработен, така че хората могат да са спокойни за това място. При нискоокосена трева, когато е обработена, хората не трябва да се притесняват. Нека обаче майките да избягват да пускат децата в райони с христовидна растителност. Кърлежите снасят яйцата на купчинки и се образува гнездо. Специално за столицата са предприети всички необходими мерки. Един от методите, които използваме в борбата с кърлежите е методът на „белия флаг”. С едно бяло платно се минава по поляната и по него кърлежите полепват. Обработки до момента са извършени в големите паркове и градини на столицата. Частично са обработени междублоковите пространства”. „След игра в парка, в главата на детенцето ми открих кърлеж – разказва майка на дете. -  Заведох го веднага при специалист, за да го извади, защото имам доверие в тях”. „Децата да избягват неокосени площи, с листна маса – заяви още Цезарина Илиева. -  Да използват репелентни средства в аптечната мрежа”. Сподели:", "date": "2019.06.01", "title": "Експерт разкрива има ли бум на кърлежи този сезон, къде да не ходят децата"}
{"url": "https://pik.bg/%D0%BA%D1%80%D0%B5%D0%BC%D1%8A%D0%BB-%D0%BE%D1%82%D1%87%D0%B8%D1%82%D0%B0-%D0%B4%D0%BE%D0%B2%D0%B5%D1%80%D0%B8%D0%B5%D1%82%D0%BE-%D0%BA%D1%8A%D0%BC-%D0%BF%D1%83%D1%82%D0%B8%D0%BD-%D1%81%D0%B5-%D0%B5-%D0%BF%D0%BE%D0%B2%D0%B8%D1%88%D0%B8%D0%BB%D0%BE-news845902.html", "text": "Високата популярност на Путин започна да намалява, след като правителството увеличи пенсионната възраст миналата година. Това беше непопулярен ход, който добави към недоволството от намаляването на реалните доходи и икономиите. Кремъл изрази недоумение, след като ръководителят на Общоруския център за изследване на общественото мнение каза, че доверието към Путин е намаляло до 31,7% - най-ниското ниво от 13 години. Помолен за коментар, говорителят на Кремъл Дмитрий Песков постави под въпрос значението на резултатите и заяви, че миналата седмица центърът за изследване на общественото мнение също така е установил, че одобрението за Путин се е увеличило. \"Честно казано, ние естествено очакваме анализ от нашите скъпи специалисти, за да разберем как се съпоставят тези данни - как например доверието може да намалее, а неговият изборен рейтинг да се увеличи. Това естествено е труден анализ, но се надяваме, че с времето той ще се появи\", каза говорителят. Центърът за изследване на общественото мнение отчете, че общественото доверие към Путин се е повишило до 72,3% - почти двойно повече от предишното ниво. Общественото доверие към Владимир Путин е нараснало и е достиганало 72,3%, показва проучване на Държавния социологически институт. Важно уточнение е, че то е направено по нова методология, въведена след като Кремъл постави под въпрос предишни резултати, предаде БТА, цитирайки Ройтерс. Сподели:", "date": "2019.06.01", "title": "Кремъл отчита: Доверието към Путин се е повишило"}
{"url": "https://pik.bg/%D0%B7%D0%B0%D0%BB%D0%BE%D0%B2%D0%B8%D1%85%D0%B0-400-%D0%BB%D0%B8%D1%82%D1%80%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B1%D0%B5%D0%B7-%D0%B0%D0%BA%D1%86%D0%B8%D0%B7-news845764.html", "text": "Над 400 литра алкохол без акциз е предаден при специализирана операция на РУ - Долни Дъбник. Това съобщиха от ОДМВР - Плевен. На 30 май служители на РУ - Долни Дъбник, съвместно с Териториално отделение митническо разузнаване и разследване \"Дунавска\" са провели специализирана операция по линия \"Акцизни стоки\" в търговски обекти и частни домове. На павилион за продажба на плодове и зеленчуци при разклона за село Горни Дъбник са установени 7 литра бяла прозрачна течност с мирис на алкохол и алкохолен градус 43,3%. Нередовната стока е предадена доброволно от 42-годишна търговка от село Крушовица. На нарушителката е наложена глоба с фиш. В избено помещение на частен дом в село Крушовица, собственост и обитаван от 67-годишен, са намерени 19 туби с вместимост по 19 литра и 5 туби с вместимост по 10 литра - общо 411 литра с жълта прозрачна течност с мирис на алкохол и алкохолен градус 49%. Алкохолът е предаден доброволно. Установеният алкохол е иззет по опис и работата продължава митнически инспектор. По случая е уведомен дежурен прокурор в РП - Плевен. Образуваното досъдебно производство е на основание от НК. Сподели:", "date": "2019.06.01", "title": "Заловиха 400 литра алкохол без акциз"}
{"url": "https://pik.bg/%D1%81%D0%BB%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%80%D0%B0%D0%B7%D0%B3%D1%80%D0%BE%D0%BC%D0%B8-%D0%B1%D1%81%D0%BF-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D1%87%D0%BE%D0%B2%D0%B5%D0%BA%D1%8A%D1%82-%D0%BF%D0%B0%D1%80%D1%82%D0%B8%D1%8F-%D0%BD%D0%B0%D0%B5%D1%81%D0%B5%D0%BD-%D1%89%D0%B5-%D0%B1%D1%8A%D0%B4%D0%B5-%D0%B3%D0%BE%D0%BB-news845974.html", "text": "Според него победата на ГЕРБ на евроизборите е историческа. За първи път от партията са тръгнали на избори, в които социолозите даваха водачество на социалистите. Също така е историческа, защото на 30-ата година от демокрацията в ЕП влиза депутат от СДС. БСП се е опитала и успяла да направи изборите вътрешни - като вот на недоверие, смята Марков. \"Борисов е в правото си като човек, който е създал тази партия, да взима политически решения каквито намери за добре. Очевидно г-н Цветанов е загубил доверието\", поясни Марков. Той благодари на Цветанов за това, което е оставил зад себе си. \"Оказа се, че е дошло време за раздяла. Борисов е човекът-партия. Той е лидерът и той е избиран винаги мажоритарно за премиер\", поясни Георги Марков. За него победата на ГЕРБ е тежък удар не толкова върху президента Радев, колкото върху Елена Йончева. \"Това беше увертюра тази победа на ГЕРБ. Големият победен марш ще бъде на есен на местните избори където ГЕРБ буквално ще разгроми БСП\", каза в ефира на БНТ депутатът Георги Марков. Сподели:", "date": "2019.06.01", "title": "СЛЕДИЗБОРНИ СТРАСТИ! Георги Марков разгроми БСП: Борисов е човекът-партия, наесен ще бъде големият победен марш над червените"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news845928.html", "text": "Мексиканското правителство не възнамерява да престава да подкрепя мигрантите, въпреки заплахите от икономически характер от страна на Съединените щати. Това заяви по време на реч в щата Тласкала мексиканският президент Андрес Мануел Лопес Обрадор, цитиран от ТАСС и БНР. „Винаги ще защитаваме нашите сънародници мигранти, и не само мексиканските мигранти, а всеки, който е принуден да замине в друга страна - е посочил той, според вестник „Универсал“. - Те заминават, защото нямат възможност да работят или заради това, че там, откъдето идват, е много опасно. Всички мигранти заслужават нашето уважение и разбиране“. Междувременно мексиканският министър на външните работи Марсело Ебрард заяви в „Туитър”, че идната сряда ще има среща на високо равнище САЩ - Мексико във Вашингтон за „уреждане на спора“ , предизвикан от съобщението, че президентът Доналд Тръмп увеличава митата за мексиканските стоки, предаде ДПА. Сподели:", "date": "2019.06.01", "title": "Властите в Мексико ще продължат да подкрепят мигрантите"}
{"url": "https://pik.bg/%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B2-%D0%B4%D0%BE%D0%B1%D1%80%D0%B8%D1%87-%D1%81%D0%BF%D0%B0%D0%B4%D0%BD%D0%B0-%D0%B4%D0%BE-26-%D0%BD%D0%B0-%D1%81%D1%82%D0%BE-news845808.html", "text": "На годишна база нивото на безработицата в региона намалява с 1.4, а в областния град - с 0.9 процентни пункта. Работодателите в региона са обявили през месеца 1660 свободни позиции, като най-много - 1111, са в туристическата индустрия. Кадри са търсени и в преработващата промишленост, търговията, селското стопанство, посочват от регионалната служба. През април 1285 безработни в Добричка област са започнали работа, като сред тях са и над 150 младежи до 29-годишна възраст. В заетост са включени и хора, останали продължително време без препитание, с регистрация в бюрата по труда повече от година. Равнището на безработицата в Добрич спада до 2.6 на сто, а в цялата област - до 4.8 на сто, към края на април, съобщават от Регионалната служба по заетостта във Варна. Сподели:", "date": "2019.06.01", "title": "Безработицата в Добрич спадна до 2,6 на сто"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B2%D0%B0%D1%81%D0%B8%D0%BB-%D1%82%D0%BE%D0%BD%D1%87%D0%B5%D0%B2-%D0%B1%D1%81%D0%BF-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D1%83%D0%B1%D0%B5%D0%B4%D0%B8%D1%82%D0%B5%D0%BB%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D1%85%D0%BE%D1%80%D0%B0%D1%82%D0%B0-%D0%BD%D0%B5-%D0%B8%D1%81%D0%BA%D0%B0%D1%82-%D1%80%D0%B5%D0%B2%D0%BE-news845711.html", "text": "Васил Тончев от „Сова Харис“ коментира пред ПИК защо социологията не успя да хване тенденцията за разгромната победа на ГЕРБ над БСП на изборите за Европейски парламент, колко основателни са претенциите на социалистите, че увеличават електоралния си резултат със спечеления допълнително един мандат, вярна ли е тезата за ниска избирателна активност и съпоставим ли е резултатът в България с този в Европа. Тончев направи анализ и дали тази база след вота на 26 май ще е показателна за резултатите на партиите на предстоящите парламентарни избори. - Аз по отношение на колеги не се изказвам. Оценки не давам. Хората виждат кое какво и как. Става дума за това, че в последния момент кампанията на БСП катастрофира. Тя не беше убедителна за широката аудитория и на тази база резултатът на БСП спадна. Включително месец преди изборите резултатите бяха други. Тогава се виждаше реален шанс БСП да излезе победител, но насоката на кампанията и приказката, която беше заложена в стратегията на БСП, че виждате ли, едва ли не още от следващия ден след изборите трябва да има нова ситуация, че изпълнителната власт трябва да си отиде, че нещо трябва да ги замести, не излезе убедителна. Хората не искат революции, искат доходи. Не искат незабавна „справедливост сега“, което беше заложено в основата на кампанията на БСП. Хората искат промяна, но искат аргументи за това, искат доказателства и тогава вече биха могли да търсят някакъв нов вариант. - Бойко Борисов заложи на една версия, БСП – на друга. И версията на Бойко Борисов изглеждаше много по-убедителна за тези хора, които решават в последния момент, те не бяха малко, както го засякохме и в нашите изследвания. - Да, в този порядък. Числата не са пред мен в момента. Така версията на Бойко Борисов надделя. - Вижте, на предишните европейски избори, техният резултат е много нисък. Така че да се взимат те за база, за мярка за сравнение, според мен не е много добре и коректно. Дори и за тях. Това може да им звучи като някакво оправдание, но не може да бъде утеха, както и те самите го казват. Основното, за което трябва да съжаляват, това са пропуснати ползи и възможности. - Тази активност стана традиционна за България на изборите за Европейски парламент. Не може да се каже, че е катастрофално ниска. Да, за страната спрямо реалните избиратели тя е 36 процента. Или 2 100 000. Но при всички случаи е ниска. Ниска е спрямо европейските критерии и това е така, защото изборите се превърнаха в градски избори – на по-образованото, на по-активното население в големите градове. Аз лично очаквах, че европейската тематика ще навлезе по-широко, по-дълбоко и в страната, дори в малките населени места. Това обаче не се получи. Мисля, че и кампанията на много от участниците беше твърде негативна, с много лични нападки. Това допълнително също отблъсна много хора. То ги отблъсква изобщо от политическите теми, не от един конкретен политически субект или партия. - Мисля, че картината отговаря на обществените настроения в Европа и е много по-пълна спрямо променената обстановка от последните поне пет години. Т.е. Европейският парламент ще е много по-пъстър и ще има по-сериозно представителство и на патриотични и националистически организации, но системните партии ще запазят своето предимство като мнозинство. Но така в Европейския парламент ще могат да се чуват много повече гледни точки, ще има по-добра представителност, което е добре, мисля. Ще се изработват по-балансирани политики, които ще бъдат контролирани от различните групи от всички страни. Нещо такова се получи и в България. Имаме представителство на всички сериозни политически групи. - Смятам, че няма директна препратка. Това е може би предварителен тест, но оттук нататък в местните избори има много сериозен мажоритарен елемент. Там въпросите се решават по места с конкретния избор на хората. Да, има някаква по-голяма ориентация. Сподели:", "date": "2019.06.01", "title": "САМО В ПИК! Васил Тончев: БСП катастрофира заради неубедителна кампания. Хората не искат революции, искат доходи!"}
{"url": "https://pik.bg/%D0%BD%D0%B0%D0%B3%D0%BB%D0%B5%D1%86-19-%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%B8%D0%BD-%D0%BA%D1%80%D0%B0%D0%B4%D0%B5-%D0%BA%D0%BE%D0%BB%D0%B8-%D0%B1%D1%80%D1%8A%D0%BC%D1%87%D0%B8-%D0%B8-%D0%B3%D0%B8-%D0%B7%D0%B0%D1%85%D0%B2%D1%8A%D1%80%D0%BB%D1%8F-news845830.html", "text": "През нощта на 27.06.2018 г. обвиняемият Я., заедно с приятеля си, се връщал от езерото в квартал \"Калкас\" в гр. Перник. Пред дом на ул. \"Голо бърдо\" той видял паркиран лек автомобил \"Пежо\" и решил да го приведе в движение, за да го ползва. Контактният ключ на колата бил на таблото, но обвиняемият не успял да го запали. Тогава той разкачил електрическата инсталация на контактния ключ, който при това се счупил. След този неуспешен опит, приятелят на Я. започнал да бута автомобила, в резултат на което обвиняемият успял да го приведе в движение. Когато стигнал с МПС до ул. \"Рудничар\", обвиняемият свалил акумулаторната му батерия и се прибрал вкъщи, оставяйки л.а. \"Пежо\" без надзор. Впоследствие батерията била предадена в пункт за вторични суровини. Няколко дни по-късно – на 04.07.2018 г., С.Я. се разхождал по ул. \"Стефан Караджа“ в гр. Перник, когато забелязал как водач на лек автомобил \"Форд“ слиза от него и го оставя незаключен. Обвиняемият веднага се насочил към въпросната кола, качил се в нея, счупил панела под волана и извадил ел.инсталацията на контактния ключ. След като привел чуждото МПС в движение, Я. го управлявал по ул. \"Софийско шосе“, където по-късно изоставил. Същите деяния били извършени от обвиняемия С.Я. през нощта на 31.07.2018 г. и на 03.08.2018 г. В първия случай той успял през багажника да проникне в лек автомобил \"Рено“, паркиран на ул. \"Първи май“ и да го приведе в движение. Впоследствие изставил колата без надзор в кв. \"Твърди ливади“ и избягал. Още едно МПС – м. \"Хюндай“, било отнето от него в пернишкия квартал \"Димова махала“. Първоначално той тръгнал с автомобила в посока гр. София, но се върнал, за да си купи цигари. Пред кафене на ул. \"Марина бара“ колата била забелязана от полицейски служители. След като те я последвали, обвиняемият Я. се опитал да избяга като увеличил скоростта на движението на автомобила. Междувременно ударил колата в бордюр на тротоара, при което се спукала задната дясна гума и я оставил без надзор. Общата стойност на причинените от С.Я. повреди на противозаконно отнетите от него четири леки автомобила възлиза на 494,40 лева. Предстои делото срещу обвиняемия Я., който е осъждан, да продължи в съда. Районна прокуратура – Перник е внесла за разглеждане в съда обвинителен акт срещу М.Я. (на 19 години) за извършени престъпления – противозаконно отнемане на леки автомобили и последвали от това повреди на превозните средства и изоставянето им без надзор, както и за кражба на чужда вещ, съобщават от сайта zapernik.com Сподели:", "date": "2019.06.01", "title": "НАГЛЕЦ: 19-годишен перничанин краде коли, бръмчи и ги захвърля"}
{"url": "https://pik.bg/%D0%BF%D0%B8%D1%8F%D0%BD-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%B7%D0%B0%D0%B1%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81%D0%B8-%D0%B2-%D0%B1%D0%B8%D0%BB%D0%B1%D0%BE%D1%80%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news845977.html", "text": "Полицейски служител, употребил алкохол, се е блъснал с автомобила си в билборд на кръговото кръстовище на Централна гара в Пловдив. Това съобщи радио „Фокус-Пловдив”, като се позовава на информация от говорителя на Областната дирекция на МВР. Пътнотранспортното произшествие с материални щети е станало около 05:30 часа тази сутрин. Установено е, че шофьорът е полицейски служител. Алкохолната му проба е положителна. Образувано е следствено дело. Сподели:", "date": "2019.06.01", "title": "Пиян полицейски служител заби автомобила си в билборд в Пловдив"}
{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%BE%D1%82%D0%BD%D0%B5%D1%81%D0%B5-200-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BD%D0%B5%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-news845807.html", "text": "Глоба в размер на 200 лева ще трябва да заплати 35-годишен жител на областния град, проявил агресия към полицейски служители при опит да осуети действията им. Административното наказание на мъжа е постановено от Пловдивски районен съд след съставен му акт по Указа за борба с дребното хулиганство. В сряда, на бул. „Марица“, той отказал да изпълни разпорежданията на униформени от Четвърто РУ и отправил към тях обидни думи. Извършителят бил задържан за срок до 24 часа. Сподели:", "date": "2019.06.01", "title": "Пловдивчанин отнесе 200 лева глоба за неподчинение на полицаи"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%BE%D1%84%D0%B5%D1%80%D1%82%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BF%D0%B0%D0%BB%D0%B0%D1%82-%D0%B7%D0%B0-18-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D1%81%D0%BD%D0%B8%D0%BC%D0%BA%D0%B8-news845821.html", "text": "Къща в Слънчев бряг, община Несебър, проектирана в средиземноморски стил, която не отстъпва по лукс на най-баровските имоти по Лазурния бряг, е обявена за продажба. Тя е с площ от 410 кв.м., а цената й – 890 хиляди евро. Обзаведена е изцяло с  изработени по поръчка мебели. В двора има голям плувен басейн, изцяло облицован с естествен мрамор Daino. Градината е просторна и богато озеленена с екзотични дървета и цветя с обособени кътове за шезлонги около басейна. Пространството на дневната и кухнята е открито, като има просторна трапезария с маса за 9 души и кухня. Дневната е с обособени кътове за почивка и забавление с голяма камина. На изток се отваря изцяло към верандата през голяма витрина, като се образува уникално преходно пространство, идеално за вечерни партита. Кащото разполага с 3 двойни спални със самостоятелни бани и дрешник. Дневната и две от спалните са обърнати към вътрешната градина на къщата и басейна, допълва сайтът. Сподели:", "date": "2019.06.01", "title": "РЕКОРДНА ОФЕРТА: Продават палат за 1,8 млн. лева в Слънчев бряг (СНИМКИ)"}
{"url": "https://pik.bg/%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D1%80%D0%B5%D0%B4%D0%BA%D0%B8-%D0%BA%D0%BE%D0%BB%D0%B5%D0%B4%D0%BD%D0%B8-%D0%BA%D0%B0%D1%80%D1%82%D0%B8%D1%87%D0%BA%D0%B8-%D0%BD%D0%B0-%D1%87%D0%B0%D1%80%D0%BB%D0%B7-%D0%B8-%D0%B4%D0%B0%D1%8F%D0%BD%D0%B0-news845907.html", "text": "Редки коледни картички на принцеса Даяна и принц Чарлз, \"отлежавали\" 26 години в тайна кутия, ще бъдат предложени на търг, пише в. \"Дейли експрес\", цитиран от БТА. Шестте фотографии от времето, когато принцът и принцесата на Уелс все още са семейство, са намерени наскоро в Бъртън, Стафордшър. Те са изпратени от кралската двойка до бившите дворцови служители Джордж и Мюриъл Констабъл, живели в близост до Бат, Съмърсет. Продавачът от Бъртън, пожелал анонимност, споделя, че снимките са намерени в кутия, принадлежала на Мюриъл Констабъл, която е била колекционерка на марки. Най-рано изпратената семейна коледна фотография датира от 1985 г., когато Уилям и Хари са още съвсем малки. На други фотографии принцовете вече са тийнейджъри. Трагичната смърт на принцеса Даяна през 1997 г. в автомобилна катастрофа в Париж прави особено редки и ценни артикулите, носещи подписа й. Снимките ще бъдат предложени за продан на 31 юли от аукционна къща \"Хенсънс\" в Улзли бридж, Стафордшър. Организаторите очакват за тях да бъде платена сума между 1500 и 2000 лири. Сподели:", "date": "2019.06.01", "title": "Предлагат на търг редки коледни картички на Чарлз и Даяна"}
{"url": "https://pik.bg/%D1%83%D0%BD%D0%B8%D0%BA%D1%83%D0%BC-%D1%81%D0%BB%D0%B0%D0%B2%D0%B8-%D1%81%D0%B8-%D0%BD%D0%B0%D0%BC%D0%B5%D1%80%D0%B8-%D1%81%D1%8A%D0%BF%D1%80%D1%83%D0%B3%D0%B0-%D0%BE%D1%82-%D1%83%D0%B1%D0%B7%D0%B5%D0%BA%D0%B8%D1%81%D1%82%D0%B0%D0%BD---%D0%BA%D1%83%D0%BF%D1%83%D0%B2%D0%B0-%D0%B9-%D1%84%D0%B5%D1%80%D0%BC%D0%B0-%D0%B4%D0%B0-%D0%BC%D1%83-%D0%B3%D0%BB%D0%B5%D0%B4%D0%B0-%D0%BA%D0%BE%D0%BA%D0%BE%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news845225.html", "text": "Гореща свалка пламна между Слави Трифонов и втората подгласничка в американския конкурс \"Мис Глобал 2018\" Тамила Хаджаева, която гостува в шоуто му. 52-годишният ерген се нахвърли като мечка стръвница на младичката миска, щом разбра, че не е обвързана. \"Едвам издържам вече сам. Като цяло искам да бъда влюбен, изплака в ефир Дългия. - Проблемът е, че при мен нещата приключават, след като жените ме опознаят, по принцип съм свестен и готин, широкоскроен, щедър... След толкова години, след толкова опити от моя страна, сега е възможно да се оженя по телевизията за узбекистанка. Скоро ще свърши предаването и ще започне друго голямо шоу, което ще ми разкатае фамилията. Не съм предполагал, че ще открия своето щастие в Узбекистан\". Макар и миска, проекто-булката на Славчо се оказа и умница. \"Уча, защото не е достатъчно да си красив. Роклите и гримът не са достатъчни. Всичко това е външно, трябва да си умен и красив от вътре\", поясни философията си красавицата. Тамила Хаджаева има диплома за бакалавър по специалността \"Човешки ресурси\", а в момента кара магистратура по \"Маркетинг и комуникации\" в Чехия. Убзекистанката постави условие на Трифонов - да й организира сватба в някой от старинните чешки замъци. Решен на всякакви жертви, Слави прие без пазарлък, но и той не мина без предбрачни условия. Водещият поиска от миската да му гледа кокошки и да се грижи за лехите с любимите му тиквички във фермата, която ще й купи. Интересът на Дългия към брюнетката от Ташкент явно не е бил просто за пред камерите, тъй като след записа на предаването той посетил гостенките в гримьорната им, където разговорът с Тамила продължил, научи ПИК. Хаджаева обаче побързала да тръгне към хотела си, тъй като със София кацвали в София буквално минути преди шоуто и двете били уморени от пътуването. \"Мис Узбекистан\" Тамила Хаджаева и \"Мис Хонг Хонг\" София Инг, която е психолог в Сан Франциско, са в София по покана на първата българка, участвала в конкурса \"Мис Глобал\" - Гери Дончева. Двете красавици са на благотворителна мисия в страната ни. Програмата на умниците започна с официално посещение в Столичен инспекторат, църквата \"Света София\", където научиха факти от историята на столицата, Националната художествена галерия, в която видяха меча на Хан Кубрат. Имаха и среща с главния архитект на София, а част от благотворителната им мисия са посещения в дома за деца в Драгоман, дом \"Българка\" в Стара Загора, ЦНСТ в Плевен, както и училището за деца с нарушено зрение във Варна. Сподели:", "date": "2019.06.01", "title": "УНИКУМ: Слави си намери съпруга от Убзекистан - купува й ферма да му гледа кокошки (СНИМКИ)"}
{"url": "https://pik.bg/%D0%BF%D0%B0%D1%80%D0%B8%D0%B6-%D0%B7%D0%B0%D0%B1%D1%80%D0%B0%D0%BD%D0%B8-%D0%BF%D1%83%D1%88%D0%B5%D0%BD%D0%B5%D1%82%D0%BE-%D0%B2-%D0%B4%D0%B5%D1%81%D0%B5%D1%82%D0%BA%D0%B8-%D0%BF%D0%B0%D1%80%D0%BA%D0%BE%D0%B2%D0%B5-%D0%B8-%D0%B3%D1%80%D0%B0%D0%B4%D0%B8%D0%BD%D0%B8-news845827.html", "text": "От днес в Париж влезе в сила забрана за пушене в 52 обществени паркове и градини, които съставляват около 10 процента от зелените площи във френската столица, предаде ДПА, позовавайки се на общинските власти. Кметството заяви, че това решение ще направи Париж \"още по-гостоприемна и годна за дишане столица\". Нарушителите ще бъдат глобявани по 38 евро, съобщава БТА. Забраната за пушене не важи за най-големите паркове на Париж, които през летните месеци се ползват за пикници и други забавления. По данни на ЕС през 2014 г. равнището на ежедневно пушене във Франция е било малко над средните стойности на съюза и много над това на повечето други западноевропейски страни. Френските здравни органи заявиха тази седмица, че броят на ежедневните пушачи е спаднал с 1,6 милион души от 2016 г. и сега и 25,4 процента от населението. Смъртността от свързани с тютюнопушене заболявания сред жените обаче продължава да се покачва с 5 процента годишно заради увеличаването на броя на пушачките в периода между 70-те и 90-те години. Сподели:", "date": "2019.06.01", "title": "Париж забрани пушенето в десетки паркове и градини"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-11-%D0%B4%D1%83%D1%88%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B2-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news845904.html", "text": "Най-малко 11 палестинци пострадаха днес при стълкновения с израелски войници по границата със сектора Газа. След петъчната молитва стотици жители на сектора се включиха в 60-ят поред „Марш на завръщането” и се насочиха към границата с Израел. Войниците на свой ред използваха сълзотворен газ и стреляха по арабите, които доближаваха граничната полоса на опасно разстояние. Всички пострадали са с огнестрелни рани. Десетки имат проблеми с дишането заради хвърлени по тях газови гранати, съобщава БГНЕС.. Повече от година палестинците в Газа провеждат \"Марша на завръщането\", а едно от главните изисквания е снемане на израелската блокада. Шествието се провежда в петъците, а стълкновенията по границата придобиват ожесточен характер. Сподели:", "date": "2019.06.01", "title": "Най-малко 11 души пострадаха при сблъсъци в Ивицата Газа"}
{"url": "https://pik.bg/%D0%B7%D0%B0%D0%BA%D1%8A%D1%81%D0%B0-%D0%B3%D0%BE-%D0%B8%D0%B7%D0%B4%D0%B0%D1%82%D0%B5%D0%BB-%D0%BF%D0%BE%D0%B3%D0%BD%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%B2%D0%BE%D1%87%D0%B5---%D0%BF%D0%B5%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-15-%D0%B1%D0%BE%D0%BD%D0%B0-news845184.html", "text": "Певицата и готвачка Камелия Воче бе изправена пред съда заради нейна кулинарна книга. Искът срещу нея е от издателя Валентин Василев и неговата фирма, на когото звездата е длъжница. Той се е обърнал към Софийския районен съд и частния съдебен изпълнител Стефан Петров. Делото е заведено в края на 2018 г. и насрочено за април, но тогава не тръгна, тъй като подсъдимата не е била открита. На второто дело Воче се яви с адвоката си и бе даден ход на делото. Съдията поиска справка за имотното състояние и сметките на Камелия. На това защитата отговори, че ще я представи на съда, ако й бъде даден срок. След като насрочи следващото заседание за след две седмици адвокатката пожела делото да се гледа при закрити врата, тъй като ще се изнасят лични данни. Воче дължи 14 606.35 лева на издателството и затова ЧСИ е наложил запор на фирмата й. Тя има и запор по молба на държавата и банка ДСК. Общото задължение към октомври 2018 г. е 4111.81 лв. През март Камелия Воче е закрила фирмата си \"Камелия Воче\" ЕООД, която е имала дългове към ДСК от 60 177.72 и към фирма за бързи кредити за 2049.92, като и към издателството, съобщава \"Телеграф\". Сподели:", "date": "2019.06.01", "title": "ЗАКЪСА ГО: Издател погна Камелия Воче - певицата на съд за 15 бона"}
{"url": "https://pik.bg/%D0%B1%D0%B4%D0%B6-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D1%81-%D0%BF%D0%B0%D1%80%D0%B5%D0%BD-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BD%D0%B0-%D0%B1%D0%BE%D0%BB%D0%BD%D0%B8-%D0%B4%D0%B5%D1%86%D0%B0-news845820.html", "text": "За поредна година БДЖ ще подари на деца в неравностойно положение незабравимо пътуване с парен локомотив. Това съобщиха от пресцентъра на БДЖ. Инициативата е по случай Международния ден на детето – 1 юни. Тазгодишното ретро приключение отново ще бъде до Банкя, където от местната община ще се погрижат за приятния престой на малчуганите в градчето. Събитието ще се осъществи със съдействието на Регионално управление по образованието във Враца и доброволческата организация „Да дарим усмивка”. В специалния влак ще пътуват деца заедно с техните придружители от Дневен център за деца и младежи с увреждания „Сава Филаретов” и Комплекс за социални услуги за деца с увреждания - Роман. На 1 юни детският влак, теглен от парен локомотив, ще посрещне своите гости на първи перон на Централна гара София в 9,30 часа. Влакът ще потегли в 9,45 часа и ще се движи по маршрут София - Банкя - София. Атракционният влак ще пристигне в гара Банкя в 10,15 часа. По време на престоя на ретро композицията за децата ще бъде изнесена специална програма, която включва много забавления и игри с аниматори. На връщане влакът ще потегли от Банкя в 12,00 часа и ще пристигне на Централна гара София в 12,30 часа. Детският празник, организиран от „БДЖ-Пътнически превози” ЕООД, ще завърши с обяд, подаръци и изненади по време на пътуването на влака към София. БДЖ традиционно организира и подкрепя инициативи за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот. Сподели:", "date": "2019.06.01", "title": "БДЖ подарява пътуване с парен локомотив на болни деца"}
{"url": "https://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B8%D1%8F-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%81%D0%B8%D0%BB%D0%BD%D0%BE-%D0%BF%D1%80%D0%B5%D1%80%D0%B0%D0%B1%D0%BE%D1%82%D0%B5%D0%BD%D0%B0%D1%82%D0%B0-%D1%85%D1%80%D0%B0%D0%BD%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%80%D0%B8%D1%81%D0%BA%D0%B0-%D0%BE%D1%82-%D0%BF%D1%80%D0%B5%D0%B6%D0%B4%D0%B5%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D1%81%D0%BC%D1%8A%D1%80%D1%82-news845585.html", "text": "Изводите са направени от отделни екипи във Франция и Испания и допълват към увеличаващите се доказателства, че фабричните храни с индустриални съставки може да имат пръст в редица заболявания като рак, затлъстяване и високо кръвно налягане. За силно преработена храна се смята тази, която има високо съдържание на индустриални съставки, съчетания от скорбяла, захар, наситени мазнини и добавки като консерванти, подсладители, ароматизатори. Във френското изследване учени от Парижкия университет са събрали детайли за диетата и здравето на над 105 000 души. Проследени в продължение на 5 г., тези, които са консумирали най-много свърхпреработена храна, са били изложено най-много на риск от сърдечен пристъп и сърдечносъдови проблеми. Проучването, публикувано в „Бритиш медикъл джърнъл“, не доказва, че силно преработените храни предизвикват болести. Но има достатъчно данни в подкрепа на твърдението, че с диетата трябва да се внимава, предупреждават експертите. За второто проучване, също публикувано в изданието, екип от Университета в Навара в Памплона е проследил хранителните навици и здравето на близо 20 000 възрастни испанци от 1999 до 2014 г. В хода на изследването 335 от тях са починали. Като се премахнат фактори като възраст, пол, индекс на телесната маса и тютюнопушене, тенденцията е ясна. Най-сериозните потребители на свръхпреработена храна са изложени на 62% по-висок риск от преждевременна смърт, показват заключенията на лекарите. Хората, които ядат големи количества силно преработена храна - от зърнени закуски и готови ястия до мъфини и сладолед, са изложени на по-голям риск от сърдечна атака и преждевременна смърт, показват две мащабни проучвания, пише в. „Гардиън“. Сподели:", "date": "2019.06.01", "title": "ПРОУЧВАНИЯ РАЗКРИХА: Силно преработената храна увеличава риска от преждевременна смърт"}
{"url": "https://pik.bg/%D0%BC%D0%B0%D0%B9%D0%BB%D0%B8-%D1%81%D0%B0%D0%B9%D1%80%D1%8A%D1%81-%D0%B8%D0%B7%D0%B4%D0%B0%D0%B4%D0%B5-%D0%BD%D0%BE%D0%B2-%D0%B0%D0%BB%D0%B1%D1%83%D0%BC-news845800.html", "text": "Някои от песните са записани заедно с Ру Пол, Суа Ли и Гоустфейс Кила. Певицата обяви новината в социалните мрежи. Тя уточни, че миниалбумът е първият от три поредни. В песента \"Mother's Daughter\" Майли Сайръс пее за влиянието на майка й върху кариерата й, а в \"D.R.E.A.M\" - за купонджийските си навици. Когато обяви предстоящото издаване на миниалбума, Майли Сайръс беше сигурна, че феновете й ще го харесат. Продуцент на \"She Is Coming\" е Марк Ронсън. Майли Сайръс издаде нов миниалбум, озаглавен \"She Is Coming\". Сподели:", "date": "2019.06.01", "title": "Майли Сайръс издаде нов албум"}
{"url": "https://pik.bg/%D0%BC%D0%BE%D1%81%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%BD%D0%B0%D0%B4-50-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B8-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0-news845747.html", "text": "„Замърсяване на въздуха“ - Ние не можем да спрем да дишаме, но можем да предприемем стъпки за подобряване качеството на въздуха е темата на Световния ден на околната среда за 2019 г. Призивът „Заедно можем да победим замърсяването на въздуха“, е апел за общи действия в борбата срещу едно от най-големите екологични предизвикателства на нашето време. Целта е да се обърне внимание и на обществеността върху личния ангажимент в грижата за опазване на околната среда, като се създаде отговорно отношение и екологично съзнание в хората. В подкрепа на провежданата целенасочена политика за намаляване замърсяването на въздуха Министерството на околната среда и водите (МОСВ) и нейните структури ще отбележат Деня с над 50 инициативи в цялата страна. Централното събитие ще е на 5 юни в София.  МОСВ, съвместно със Столична община организира празник и изложение „Иновации за качество на въздуха“, на което български компании ще представят своите иновативни решения.  Празникът ще бъде съпътстван от концерт, викторина и други прояви, чрез които да привлечем вниманието на гражданите и на младите хора за стимулиране на отговорно поведение и ангажиране с обществено значимата кауза. Събитието ще бъде съпътствано се концерт с участие на известни изпълнители и детски ансамбли от Националния дворец на децата. Участниците ще бъдат приветствани от министъра на околната среда и водите Нено Димов. Предвижда се събитието да се проведе на 5 юни (сряда) в парк-градина „Централна баня“ в центъра на столицата, в непосредствена близост до сградата на Министерство на околната среда и водите от 14 до 17 часа. Тази година Световният ден на околната среда дава възможност на всеки от нас да се включи в борбата срещу замърсеността на въздуха по света. И не е нужно да чакаме до 5 юни, за да предприемем действия. Изключи светлините и електроуредите, които не използваш. Провери категорията ефективност на системите си за домашно отопление и готварските печки, за да използваш модели, които пестят пари и щадят здравето. Не изгаряй отпадък – това директно допринася за замърсяването на въздуха. Използвай обществен транспорт, пътувай споделено, карай велосипед или се придвижвай пеша. Премини на хибриден или електрически автомобил и използвай електрически таксита. Изключи двигателя на автомобила, когато не си в движение. Компостирай органичните хранителни продукти и рециклирай неорганичните отпадъци. Използвай не-токсични бои. Над 50 инициативи за отбелязване на Световният ден на околната среда (5 юни) организират Министерство на околната среда и водите и неговите структури в страната. Световният ден на околната среда е най-мащабното ежегодно събитие, посветено на защита на природата. Инициативата е основен механизъм на ООН за повишаване на осведомеността и за насърчаване на действия за опазване на околната среда. Какво можем да направим? Ето няколко идеи: Сподели:", "date": "2019.06.01", "title": "МОСВ организира над 50 инициативи за Световния ден на околната среда"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%B4%D0%BE-%D0%B4%D0%BD%D0%B8---%D0%B4%D0%B0-%D0%BC%D0%B5%D0%B6%D0%B4%D1%83-%D0%BA%D1%80%D0%B0%D0%BB%D0%B5%D1%82%D0%B5-%D0%B8-%D0%B3%D0%BE%D0%BB%D0%B0%D0%B4%D0%B6%D0%B8%D1%8F%D1%82%D0%B0-news845770.html", "text": "Лука Йович може да се смята за сигурно ново попълнение на Реал Мадрид, информира \"Билд\". Според авторитетното германско издание сръбският нападател вече е събрал багажа си от тренировъчния център на Айнтрахт Франкфурт и очаква последно обаждане от \"Сантяго Бернабеу\" за финализиране на сделката. Смята се, че голмайсторът на \"орлите\" вече е договорил условията по договора си с \"белия балет\" и остава само двата клуба да уточнят детайлите около сделката. По всяка вероятност трансферът на Йович в Реал ще бъде финализиран за сума около 60 млн. евро, а самият нападател трябва да бъде представен на \"Бернабеу\" следващата седмица. 21-годишният Йович е сред най-нашумелите голмайстори в света в момента. Сподели:", "date": "2019.06.01", "title": "БОМБА НА ТРАНСФЕРНИЯ ПАЗАР: До дни - \"ДА\" между \"кралете\" и голаджията..."}
{"url": "https://pik.bg/%D0%B0%D0%BF%D0%B0%D1%88-%D0%BE%D0%BF%D0%B8%D1%82%D0%B0-%D0%B4%D0%B0-%D0%BE%D0%B3%D1%80%D0%B0%D0%B1%D0%B8-%D1%81%D0%BB%D0%B0%D0%B4%D0%BE%D0%BB%D0%B5%D0%B4%D0%B0%D0%B4%D0%B6%D0%B8%D0%B9%D0%BD%D0%B8%D1%86%D0%B0-%D1%81-%D0%B1%D0%BB%D0%B8%D0%B7%D0%B0%D0%BB%D0%BA%D0%B0-news845678.html", "text": "Мъжът е влязъл в заведението и се е опитал да отвори касата в отсъствието на продавачката. При завръщането й нападателят я е заплашил с близалка. Жената първоначално е била изненадана от \"странната заплаха\", но в следващия момент е осъзнала, че към дръжката на близалката е прикрепена остра игла, съобщават от полицията. Мъжът е избягал, след като е разбрал, че при опита му да прерови касата, се е задействал режим на заключване. Нападателят е бил задържан скоро след това по обвинение в опит за кражба. От полицията описват мъжа като \"чужденец\" с криминално досие. 32-годишен мъж беше арестуван в Рим заради опит да ограби сладоледаджийница с близалка, предава ДПА. Сподели:", "date": "2019.06.01", "title": "Апаш опита да ограби сладоледаджийница с близалка"}
{"url": "https://pik.bg/%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE%D1%87%D0%B8%D0%BD%D0%B0-%D1%81%D0%BB%D0%B5%D0%B4-%D0%B6%D0%B5%D1%81%D1%82%D0%BE%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news845805.html", "text": "Възрастна жена е починала в болница в резултат на пътно-транспортно произшествие. Това съобщиха от ОДМВР в Търговище. На 30 май около 14,29 часа в оперативната дежурна част на РУ - Омуртаг, е получен сигнал за възникнал пътен инцидент на път I-4 (София-Варна), км 184 в община Антоново. 65-годишна жена от София – правоспособен водач, управлявайки в посока София-Варна лек автомобил „Ауди А3“ със софийска регистрация, при движение с несъобразена скорост в зоната на десен завой е изгубила контрол над управлението на автомобила. Той е излязъл вдясно извън пътното платно и се е блъснал в крайпътно дърво. В резултат на произшествието водачът на автомобила е настанена за лечение в МБАЛ - Търговише, с фрактура на рамо и на китка. Пътувала в автомобила 89-годишна жена от София е настанена в интензивното отделение на търговищката болница с фрактура на три прешлена и разкъсване на бял дроб, с опасност за живота й. Впоследствие тя е починала. На водача на лекия автомобил е взета проба за евентуално наличие на алкохол в издишания от нея въздух по надлежния ред – с техническо средство алкотест „Дрегер“, която е отрицателна. По случая е образувано досъдебно производство по чл. 343, ал. 1, б. „б“ във вр. с чл. 342, ал. 1 от Наказателния кодекс по описа на РУ - Омуртаг. Съдействие за изваждане на пострадалите жени от автомобила е оказал екип служители на РСПБЗН - Антоново. Сподели:", "date": "2019.06.01", "title": "Възрастна жена почина след жестока катастрофа"}
{"url": "https://pik.bg/%D1%81%D1%8A%D0%B1%D0%BE%D1%82%D0%BD%D0%B0-%D0%BF%D0%B0%D0%BB%D0%B8%D1%82%D1%80%D0%B0-%D1%81%D1%83%D1%82%D1%80%D0%B8%D0%BD%D1%82%D0%B0-%D0%BD%D0%B8-%D1%81%D0%B5-%D1%83%D1%81%D0%BC%D0%B8%D1%85%D0%B2%D0%B0-%D1%81%D1%8A%D1%81-%D1%81%D0%BB%D1%8A%D0%BD%D1%86%D0%B5-%D0%BF%D0%BE%D1%81%D0%BB%D0%B5-%D0%BD%D0%B8-%D0%B2%D1%80%D1%8A%D1%85%D0%BB%D0%B8%D1%82%D0%B0%D1%82-%D0%B4%D1%8A%D0%B6%D0%B4-%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-news845884.html", "text": "През нощта облачността беше значителна и на много места имаше интензивни валежи от дъжд, като на места в Централна България имаше и гръмотевични бури и градушки. Днес облачността временно ще се разкъса. Около и следобед отново в много райони от страната ще се развие купеста и купесто-дъждовна облачност. Ще има краткотрайни валежи от дъжд с гръмотевици. През нощта срещу неделя, главно в централните райони ще продължи да вали. Ще духа слаб до умерен вятър от изток-североизток. Максималните температури днес ще са между 22° и 27°, прогнозират от НИМХ. По Черноморието ще преобладава слънчево време. В следобедните часове ще се развива купеста и купесто-дъждовна облачност. На места с краткотрайни валежи от дъжд и гръмотевици. Ще духа слаб до умерен вятър от изток-югоизток. Максималните температури край морето ще са между 22-25°. Температура на морската вода е 16-20°. Вълнението на морето ще е 1-2 бала. Над планините облачността ще е разкъсана. След обяд ще се развие купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен вятър от юг-югоизток. Максималната температура на височина 1200 метра около 15°, на 2000 метра – около 9°. Сподели:", "date": "2019.06.01", "title": "СЪБОТНА ПАЛИТРА: Сутринта ни се усмихва със слънце, после ни връхлитат дъжд и гръмотевици"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D1%80%D0%BC%D0%BE%D0%B7-%D0%B7%D0%B0-%D0%BF%D1%80%D0%B5%D1%81%D0%BB%D0%B0%D0%B2%D0%B0---%D0%BC%D1%8A%D0%B6-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BF%D1%8F%D0%BB%D0%B0-%D1%81-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D1%86%D0%B5%D1%86%D0%B8-%D0%BA-news842821.html", "text": "Откакто е с Павел Лазаров, Преслава пести от бюджета си. Чалга дивата не плаща за охрана, тъй като бащата на дъщеря й я следва буквално на всяка крачка. Из фолк средите коментират, че Преслава е като птичка в клетка. Звездата нямала никакво лично време, тъй като не излизала от дома си без ревнивия й мъж. Нощем, когато добричлийката имала участия, Павел я придружавал до всички кътчета на страната. Обикновено младите родители оставяли малката си наследничка или на бабите, или на бавачки. Здравенякът следва изгората си не само в страната, не я пуска сама и в чужбина. Наскоро Павката се уредил с гратис екскурзия до Испания, научи ПИК. Приятелката му, с която все още нямат сключен пред закона брак, бе наета от Цеци Красимирова и Майкъл Струмейтис да пее на сватбата им. Преслава поставила условие - ще радва сватбарите с хитовете си, ако младоженците поемат и престоя на мъжа й. Така Павел изкарал кратка тридневна почивка в курортното градче Сиджес - край морето, на хубаво време, а и най-важното, отчел присъствие на милионерската сватба. Сподели:", "date": "2019.06.01", "title": "САМО В ПИК: Тормоз за Преслава - мъж преследва звездата, пяла с охрана на сватбата на Цеци Красимирова"}
{"url": "https://pik.bg/%D0%BF%D1%80%D0%BE%D0%B5%D0%BA%D1%82-%D0%BC%D0%B0%D1%85%D0%B0%D1%82-%D0%B4%D0%B2%D0%BE%D0%B9%D0%BD%D0%B8%D1%82%D0%B5-%D1%87%D0%B8%D0%BD%D0%BE%D0%B2%D0%B5-%D0%B2-%D1%83%D1%87%D0%B8%D0%BB%D0%B8%D1%89%D0%B5-news845700.html", "text": "Двойните чинове в училищата ще бъдат заменени с единични работни места от учебната 2020/2021 година. Това предвижда проект за наредба за физическата среда и информационното осигуряване в детските градини и училищата. Новите предложения са изпратени от МОН преди дни на училищните директори. Разпоредбата въвежда ергономични работни места за учениците спрямо техния ръст. Необходимата площ, полагаща се на един ученик, е 2 квадратни метра. Подовете в класните стаи трябва да са от антибактериални винилови настилки. Забранява се използването на гранитогрес и плочки, освен в лаборатории и около мивки. Наредбата налага иновативна визия за класните стаи, като предвижда вместо стената между две съседни да се замени с мобилна преграда. Тя ще позволява оформянето на зала, където учениците от други да могат да работят заедно. На фасадата ще е изградена тераса, която да позволява уроци на открито, пише още в наредбата. Тя въвежда изисквания и за цветовете. Те трябва да са съобразени с възрастта на учениците. За таваните, стените, плотовете, щорите трябва да се използват само меки, пастелни цветове. Предвиждат се и мерки за по-добра акустика в помещенията: системи за акустичен таван, акустични висящи пана по стени, висящи акустични панели. Препоръчва се класната стая да е с Г-образна форма с цел подобряване на креативността и комуникацията. Показани са и схеми за разположението на учителите и учениците. Преподавателите няма вече да са отпред, до дъската, а по средата на класната стая, между децата. Камина е сред детайлите по обзавеждането на кабинетите по химия и опазване на околната среда. Тези по физика и астрономия пък трябва да имат телескоп. Зоокът, оранжерия, дендрариум, къщички за птици, са само някои от екстрите за децата в школския двор. Сподели:", "date": "2019.06.01", "title": "ПРОЕКТ: Махат двойните чинове в училище"}
{"url": "https://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F%D1%82-%D0%BF%D0%B0%D0%B7%D0%B0%D1%80-%D1%81%D0%B5-%D1%82%D1%80%D0%B5%D1%81%D0%B5---20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%B5%D0%BB%D1%8F%D1%82-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%B4%D0%B8%D0%B1%D0%B0%D0%BB%D0%B0-%D0%BE%D1%82-%D0%B1%D0%B0%D0%B9%D0%B5%D1%80%D0%BD-news845772.html", "text": "Аржентинският ас на Ювентус - Пауло Дибала, е сред основните трансферни цели на Байерн това лято, информират медии в Италия. Визира се, че интересът на баварците към Дибала е много сериозен. А самият 25-годишен офанзивен футболист няма против да смени клубната си принадлежност. Смята се, че определената от торинския колос цена за аржентинския нападател е 100 млн. евро. Като на този етап от Байерн са склонни да платят не повече от 80 милиона за национала на Аржентина. Сподели:", "date": "2019.06.01", "title": "Трансферният пазар се тресе - 20 милиона делят звездата Дибала от Байерн?"}
{"url": "https://pik.bg/%D0%B2%D0%BE%D0%BB%D0%B5%D0%B9%D0%B1%D0%BE%D0%BB%D0%BD%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8-%D1%82%D1%80%D1%8A%D0%B3%D0%BD%D0%B0%D1%85%D0%B0-%D1%83%D0%B4%D0%B0%D1%80%D0%BD%D0%BE-%D0%B2-%D0%BB%D0%B8%D0%B3%D0%B0%D1%82%D0%B0-%D0%BD%D0%B0-%D0%BD%D0%B0%D1%86%D0%B8%D0%B8%D1%82%D0%B5-news845916.html", "text": "Мъжкият национален отбор по волейбол на България стартира с победа в Лижгата на нациите. В първия си мач от настоящото издание на надпреварата в Мендоса, Аржентина България победи Канада с 3:1 гейма (25:20, 26:24, 19:25, 25:17). Страхотен мач при повторния дебют на Силвано Пранди начело на България направи Николай Учиков. Той се отличи с 27 точки. Тодор Скримов добави 10 точки, а Алекс Грозданов се отличи с 9. За Канада Върнън-Евънс реализира 22 точки. Във втори си мач, в ранните часове утре тимъ ни играе срещу състава на домакините. Тимът на Аржентина тръгна в турнира с победа над Португалия с 3:0 гейма. Сподели:", "date": "2019.06.01", "title": "Волейболните национали тръгнаха ударно в Лигата на нациите"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%B5%D0%BD-%D0%BA%D0%B0%D0%B7%D1%83%D1%81-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-news845762.html", "text": "Вратарят на Барселона - Яспер Силесен, изрази разочарованието си от трансферната сума, която са му поставили от \"Камп Ноу\". Холандският национал желае да напусне, тъй като не получава достатъчно игрови минути. \"Каталунците\" обаче искат 60 млн. евро за правата му. Толкова е освобождаващата клауза, записана в договора му. \"Фактът, че Барселона иска 60 млн. евро за мен не ми помага особено. Все още съм спокоен, трябва да изчакаме, за да видим какво ще стане. Ще обмисля всички варианти след ваканцията си. Търся си отбор от Топ 5 първенствата в Европа\", каза Силесен. Сподели:", "date": "2019.06.01", "title": "Любопитен казус на \"Камп Ноу\""}
{"url": "https://pik.bg/%D0%BE%D0%BE%D0%BD-%D0%B0%D1%81%D0%B0%D0%BD%D0%B4%D0%B6-%D0%B5-%D0%B1%D0%B8%D0%BB-%D0%B8%D0%B7%D0%BC%D1%8A%D1%87%D0%B2%D0%B0%D0%BD-news845785.html", "text": "Според специалния докладчик на ООН по въпросите на изтезанията и нехуманното отношение Нилс Мелцер австралиецът е имал всички симптоми, сочещи, че той е бил подлаган на системен психологически тормоз. \"Асандж страда от безсъние, тревожност и стрес. Тези симптоми се виждат дори с невъоръжено око\", е посочил още служителят на световната организация. Асандж е бил вкаран в болница на лондонски затвор. Влошеното му здраве е станала причина за отмяна на насрочена за 24 май видеоконференция, на която е трябвало да даде показания. Основателят на WikiLeaks Джулиан Асандж е бил измъчван, написа британският в. Таймс. Сподели:", "date": "2019.06.01", "title": "ООН: Асандж е бил измъчван"}
{"url": "https://pik.bg/%D0%B4%D1%8A%D1%80%D0%B2%D0%BE%D0%B4%D0%BE%D0%B1%D0%B8%D0%B2%D0%BD%D0%B8%D1%8F%D1%82-%D0%B1%D1%80%D0%B0%D0%BD%D1%88-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%B7%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-news845755.html", "text": "През последния месец се акумулира голямо напрежение в системата на горите между дърводобивните фирми и държавата. За това алармира в ефира на БНР Веселин Камбуров, представител на дърводобивния бранш у нас. Той посочи причината - наредба за ползване на горите, влязла в сила от 1-ви май тази година, ограничава малките фирми да работят наравно с всички в гората. „Именно заради тези ограничения в почти 90% от горските стопанства на търгове се явяват по една-две фирми. Ограниченията са поставени от големи лобистки фирми. Министерството пое инициатива за диалог“, поясни Камбуров в предаването „Преди всички“ и допълни: „Старата наредба допускаше всички фирми до участие в търгове. С новата се въведе изискването – възможност за участие да има фирма, преработила 100% от дървесината. Това е грешка и ние сме сезирали Комисията за защита на конкуренцията, защото не се поставя равна конкуренция. В такъв случай малките или новите фирми са обречени“. Веселин Камбуров посочи и друг проблем пред фирмите в бранша – недостиг на работна ръка. „Държавата създава изкуствено напрежение. Държи ниска цената на дърводобива, а в същото време вдига цената на суровината. Преди четири години трупите струваха 80 лева, сега държавата ги продава на 120 лева. Дърводобивът беше 20 лева за кубик, за тези четири години държавата не го е пипнала. Всичко това води до „ефект“, че работниците избягаха, а квалифицираните работници, които успяхме да създадем през годините, напускат. Ако миналата година при нас работеха 200 души, днес техният брой е 40“. Сподели:", "date": "2019.06.01", "title": "Дърводобивният бранш алармира за напрежение"}
{"url": "https://pik.bg/%D1%88%D1%83%D0%BC%D0%B5%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%80%D0%B0%D0%B1%D0%BE%D1%82%D0%B8-%D0%BF%D0%BE-%D1%81%D0%B8%D0%B3%D0%BD%D0%B0%D0%BB-%D0%BA%D0%B0%D0%BD%D1%82%D0%B0%D1%80-%D1%83%D0%B4%D1%80%D1%8F-%D0%B6%D0%B5%D1%81%D1%82%D0%BE%D0%BA%D0%BE-%D0%B2-%D1%82%D0%BE%D0%BD%D0%B0%D0%B6%D0%B0-news845756.html", "text": "Шуменски полицаи работят по сигнал, че кантар в складова база в село Лозево е манипулиран и не отчита правилно. Сигналът е приет вчера сутринта. В него се посочва, че на кантара е поставено устройство, което влияе при отчитане теглото на стоката, която се разтоварва в базата. По данни на заявителя, са отчетени с 1600 кг по-малко от реалния товар. На място е извършен оглед. Образувано е досъдебно производство. Работата по случая продължава. Сподели:", "date": "2019.06.01", "title": "Шуменската полиция работи по сигнал: Кантар удря жестоко в тонажа"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D1%82%D1%8F-%D0%BE%D1%82-%D1%80%D0%B8%D1%82%D0%BE%D0%BD-%D0%BF%D0%BE%D0%BA%D0%B0%D0%B7%D0%B0-%D0%B7%D0%B0%D1%89%D0%BE-%D0%B5-%D0%B1%D0%B8%D0%BB%D0%B0-%D0%BC%D0%BE%D0%B4%D0%BD%D0%BE-%D0%B3%D1%83%D1%80%D1%83-%D0%BD%D0%B0-%D1%84%D0%B8%D0%BB%D0%B8%D0%BF-%D0%BA%D0%B8%D1%80%D0%BA%D0%BE%D1%80%D0%BE%D0%B2---%D0%B4%D1%83%D0%B5%D1%82%D1%8A%D1%82-%D1%88%D0%B0%D1%88%D0%BD%D0%B0-%D1%81--news845855.html", "text": "Урок по музикален професионализъм изнесе дует \"Ритон\" в НДК миналата вечер на концерта си \"Чакаме ви с любов\". Катя Михайлов и Здравко Желязков представиха шоу на световно ниво, от което младите им колеги само могат да се учат. Нежната половинка на дуета обаче доказа и защо в началото на кариерата си Филип Киркоров се е учил от нея, изпъквайки и като стилист. Обичаният дует събра почитателите си в препълнената Зала 1, за да представи петте готови песни от новия си албум. Грандиозният спектакъл, пищната сцена, ефектното мултимедийно и светлинно шоу \"взривиха\" публиката и се случи нещо рядко виждано за най-елитната зала в столицата: под бурни аплодисменти хората пяха, танцуваха, но и плакаха на най-емоционалното изпълнение - песента \"Мамо\", написана от Богдана Карадочева и Стефан Димтров\", видя ПИК. \"И петте ни нови песни предизвикаха уникален ефект, което много ни радва. Когато направим нещо много добро и качествено, отговорността, която носим е голяма, защото следващо трябва да е по-добро от предишното. Затова сме щастливи, че песните веднага докоснаха сърцата на публиката\", призна Катя след концерта, на който публиката чу и още 22 от вечните шлагери на дуета. Със Здравко смениха две различни визии, изцяло по нейна идея. За началото на спектакъла Катя заложи на сребристо-черна рокля от брокат с високи ботуши. Дамите в публиката се впетачлиха от аксесоара в косите й - огромни бели камъни в холивудски стил. След което скочи на сцената с още по-ефектен тоалет в синьо. Този път акцентът бяха перата в ръкавите и в задната част на ботите. Не по-малко ексцентрични бе и визията на Здравко. Той се появи на сцената с уникални сака - първото без един ръкав, а второто с ръкави, които започваха над лактите. По повод модните приумици на половниката си Здравко не пропусна да се пошегува с нея, че пее без ръкави, тъй като Катя е спестила пари от плата. \"Това само Катя може да го измисли. Ето защо навремето Киркоров се е учил на мода от нея\", коментираха сред публиката. Концертът премина и с благотворителна нотка. Много от почитателите на \"Ритон\" откликнаха на апела на дуета с предвидените за цвета пари за подкрепят инициативата им с община Банкя за доизграждането на храма \"Свети Лазар\" в града. От първите редове спектакъла аплодираха Богдана и Стефан Димитров, Марги Хранова, Джина Иванова и Ади Митрева от \"Трамвай №5\", Живко Колев, Найден Вълчев, Чавдар Коцев, Лили Вучкова и Любо Кънчев, Янка Такева и др. Сподели:", "date": "2019.06.01", "title": "САМО В ПИК! Катя от \"Ритон\" показа защо е била модно гуру на Филип Киркоров - дуетът шашна с екстравагантен стайлинг на спектакъла си в НДК (СНИМКИ)"}
{"url": "https://pik.bg/%D0%B5%D1%82%D0%BE-%D0%B3%D0%B8-%D1%88%D0%B5%D1%81%D1%82%D1%82%D0%B5-%D0%B7%D0%B0%D0%BA%D0%BE%D0%BD%D0%B0-%D0%BD%D0%B0-%D0%BC%D0%B0%D0%B9%D1%81%D1%82%D0%BE%D1%80%D1%81%D0%BA%D0%BE%D1%82%D0%BE-%D1%84%D0%B5%D0%BB%D0%B0%D1%86%D0%B8%D0%BE-news845675.html", "text": "Познавачи формурлираха шест закона на майсторското фелацио. Вижте кои са те: 1 на френската любов е НИКАКВИ ръце Устата и езикът са единствените участници в раздаването на тази манна небесна. Поне това гласи конституцията на моя сексуален свят. - Ритъм Ритъмът при фелациото е като амбреажа, свързващ оргазма и устата. Уловката при този физически съединител е да бъде постоянен. Някои мъже го предпочитат бързо, други пък се кефят на бавната игра с език. Няма нищо неадекватно в това да попитате. По-добре е да знаете, отколкото да откъснете парче от пениса му, докато се опитвате да го закарате до кулминация. Представете си, че правите сърдечен масаж, но не с ръце, а с уста. - Езикът Фундаментите на мъжката генитална любов лежат върху виртуозното смучене с уста по цялото протежение на пениса, докато езикът си прави каквото сърцето и душата му искат. Фунийка Ако решите да припознаете члена му за сладолед във фунийка, то тогава се отдайте на блажено лизане, досущ както го правите със замразеното мляко, продавано в сладкарниците. Отдолу нагоре, с лек натиск по средата на ствола, до лекото заиграване на езика с гемчето или с тесния, но еластичен отвор на главичката. Същото може да правите и от главата в посока ствола, като леко дърпате и отпускате устните си в посока на носа, а през това време езикът ви леко почуква члена му. Осморки Обгърнете пениса му с устни здраво, но не грубо и засилете натиска точно на ръбчето под главата му. С езика правете осморки, които да се завихрят по цялата дължина на ствола. Не въртете главата, а само устата си, в противен случай, че ви се наложи съвсем скоро да спрете да свещенодействате между краката му, защото ще се сдобиете с уморен врат. Пеперуди Ако пък движенията нагоре-надолу са ви скучни, вкарайте езика си в режим пеперудене. Движете го бързо настрани в посока основата, но не истерично, като от време на време почти вадите члена от устата си. Ако пък това изтощава езика ви, засмучете леко главата, след това рязко, но с грацията на състезателка по синхронно плуване, се гмурнете към основата. Рязката промяна в налягането ще го накара да моли за още. - Ръцете Ако пък ви се струва висш пилотаж да правите фелацио без ръце, то не е лошо да знаете няколко основни постулата, които са задължителни, за да предпазят вас и партньора ви от неудобни и болезнени ситуации. Тунелът на удоволствието Обгърнете с ръка пениса до подножието на главата и го поставете в устата си. Бавно, но постепенно отваряйте по-широко устната си кухина и движете ръката си в посока основа на члена. Така ще създадете илюзията, че устата ви е безкрайна, а той ще си мисли, че е попаднал във вакуума на тунел. Безкрайно цунами Ако искате да създадете цунами усещане у половинката си, хванете члена му с ръка и започнете да усуквате китката си нагоре-надолу, изписвайки символа за безкрайност. Може да я извивате и като кобра, танцуваща под звуците на свирката на укротителя. Бъдете нежни. Няма нужда да наранявате мъжествеността му в стремежа си да му покажете колко сте добри на канадска борба. А за по-осезаемо усещане извикайте на помощ пеперудените движения с езика. Помнете, че ритъмът трябва да е постоянен. Натискайте ефирно, но настойчиво с уста и с ръце. Почти сигурно е, че 30 секунди след началото на тая хватка вашият любовник ще е капитулирам пред оргазма. - Тестисите Не забравяйте тези момчета. Много е важно те да участват в целия процес по ухажване с език. Знам, че понякога те може да не са с особено приятен мирис и по-космати отколкото ни се ще, но са неизменна част от удовлетворителната свирка. Шепичка Стегнете дланта си във формата на буквата С. Прокарайте между показалеца и средния пръст основата на пениса, а с останалата част от шепата прихванете топките му и леко ги масажирайте. Чисти прозорци Целувайте ги така, както целувате устните му. Лижете ги с изпънат или с леко заострен език. Аз лично предпочитам плоския вариант на това докосване. Остротата на езика невинаги е притегателна за чувствителните тестиси. Ближете ги така все едно миете стъкло с език. Оргазъм до колене Когато е на ръба на свършването, неговите тестиси са стегнати и са все по-близо до тялото му. Когато усетите, че е в тази фаза, изключително леко подръпнете скротума му в посока на коляното. Това е безценно за оргазма му. Внимавайте със силата – това не са кайсии, които чакат да бъдат обрани. Черешки Някои мъже не си падат много по този прийом, но други изпадат в неприкрито виене на таза от кеф. Сложете тестисите в устата си, все едно са двойка череши и леко ги засмучете. Ако не може да напъхате целия чифт наведнъж, ги редувайте. - Дълбокото гърло Това не е пенис за всяка уста. Това обаче Не ви прави по-малко вещи в оралното удоволствие. Ако все пак решите да пробвате дълбочината на гърлото си, ето какво е добре да знаете. Отпуснете челюстта си, защото ако е стегната, няма как пенисът да проникне по-дълбоко в посока на трахеята. Ако езикът ви пречи да поемете по-голяма част от члена, сложете го на небцето си или му намерете друго, по-странично място в устата или извън нея. Това ще освободи място. Отворете гърлото си така все едно сте Монсерат Кабайе и се приготвяте за поредната ария на сцената на Миланската скала. Отворете и задръжте. Опитайте се да не мислите, че може би ще получите позив за повръщане. Направите ли този трик, без да се усетите за нула време неговият пенис ще гъделичка сливиците ви, ако имате такива, разбира се. Ако случайно се заклещи неговата мъжественост в устата ви, започнете да си тананикате. Това ще отпусне мускулите на гърлото и ще ви помогне да се освободите от този натрапник. Великото чудене Да гълтам или да не гълтам – в това е въпросът? Каквото и да решите да правите със семенната течност, попаднала в устата ви, все е правилно. Все пак тялото си е ваше и ще пускате в него това, което намерите за най-приятно. Аз лично предпочитам нещата да са чисти и да не ми се налага да търся салфетки, в които да плюя или да плюя в близката саксия. Гълтането е за предпочитане пред цялата лепкавост, която се усеща върху лицето, шията, ушите, гърдите, корема, косата.... Ако решите да приютите мъжката му течност у вас, не забравяйте, че няма нищо по-невъзбуждащо от сгърчена от погнуса физиономия. Дори да ви е солено, кисело или миризмата на чесън да е доста натрапчива в устата ви, преглътнете с достойнство. Сподели:", "date": "2019.06.01", "title": "Ето ги шестте закона на майсторското фелацио"}
{"url": "https://pik.bg/%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5-%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D0%B3%D0%BE-%D0%BF%D1%80%D0%B0%D0%B2%D0%B8-%D0%BF%D0%BE-%D0%BF%D0%B5%D1%82-%D0%BF%D1%8A%D1%82%D0%B8-%D0%BD%D0%B0-%D0%B4%D0%B5%D0%BD-news845775.html", "text": "Поп певицата Мария Илиева не крие, че обожава секса. Тя усилено коментираше с приятелка подвизите си в леглото преди свой концерт, като заяви, че задължително се отдавала на креватни ласки поне по 5 пъти на ден. “Може да се шегува”, коментира дочул я младеж, но приятелят му го увери, че едва ли говори несериозно. Именно любовта й към секса е причината да си избира по-млади мъже, които да имат сили да я задоволяват на висота в леглото. “За Мария интензивните сексуални актове са нещо съвсем нормално. Самата тя се е хвалила, че е стигала до 8 пъти на ден! Сутрин, обяд и преди участия по няколко пъти и е доволна. Неслучайно гаджетата й не изкарват дълго с нея – не е лесно да си постоянно на разположение и да й угаждаш”, коментират от обкръжението на певицата. 41-годишната певица е имало отношения с не един или двама кандидати за слава, част от които изгряха на музикалната сцена. Цели 12 години по-младият от нея Георги Михайлов, който е баща на сина й Александър, беше последната й публична връзка, пише седмичник. Преди това беше интимна с още по-малкия рапър Наско Колев, роден през 1996 година. Самият Наско потвърди, че е зарязал певицата, защото буквално го изцеждала с непрекъснатото си желание за секс. Случвало се е да го правят по 7 пъти на ден. Сподели:", "date": "2019.06.01", "title": "НЕ Е ЗА ВЯРВАНЕ: Мария Илиева го прави по пет пъти на ден"}
{"url": "https://pik.bg/%D0%BF%D0%BE%D1%87%D0%B8%D1%82-%D1%87%D0%B5%D1%81%D1%82%D0%B2%D0%B0%D0%BC%D0%B5-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D1%8F%D1%80%D0%BA%D0%B8%D1%82%D0%B5-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B8-%D0%BF%D0%B8%D1%81%D0%B0%D1%82%D0%B5%D0%BB%D0%B8-%D0%B0%D0%BF%D0%BE%D0%BB%D0%BE%D0%B3%D0%B5%D1%82-news845885.html", "text": "Повратно събитие в неговата духовно развитие била срещата с непознат старец, която способствала за обръщането на св. Юстин в християнството. Старецът изказал мисълта, че \"любителят на думите\" е \"филолог\", \"софист\", а не философ, докато истинският \"любител на мъдростта\" е \"любител на делото\", т.е. човек, за когото заветите на Писанията са ръководство за действие. Около 133 година св. Юстин приел Свето кръщение и продължил заниманията си с любомъдрие, но този път напълно убеден, че християнството е истинната философия (\"Христос-Логос и Истината-Логос са тъждествени\"). В Рим св. Юстин създал първата християнска философска школа и продължил да носи облеклото на тогавашните философи до края на живота си (дотогава мнозина смятали, че в Христа вярват само необразованите). Сред учениците му бил и Тациян (Tatian), който по-късно го нарекъл \"достоен за всяко изумление\". Основни съчинения: на св. Юстин са \"Против всички ереси\", \"Лирник\", \"Първа и втора апология\" в защита на християните до императора (150 и 162 г.), философско-богословския \"Разговор с Трифон-иудея\", а също \"Против Маркион\" (съхранени са само фрагменти), \"Към елините\", \"Изобличение\", \"За божественото единодържавие\" (не е съхранено). Той формулирал редица догматически въпроси от учението на Църквата и трудовете му са голям принос в развитието на апофатическото богословие. Участвал в различни диспути (исторически са доказани победата на св. Юстин над циника Крискент и други езически философи). Придържал се към това направление в патристиката, което търсело синтез на християнските ценности и античните идеали за разума и се опитал да използва гръцкото философско наследство за разкриване на християнското вероучение. Според оценката на Евсевий \"За божественото единодържавие\" се състои \"не само от нашето Писание, но и по елинските книги\". По клеветнически донос на Крискент, св. Юстин и шест от учениците му били заловени, мъчени и умъртвени по времето на император Марк Аврелий. Знаменитата проповед на св. Юстин в съда за ипостасната Истина-Христос и неговата смърт доказали, че той не е бил \"филолог\", а философ - в най-възвишения смисъл на думата. Църквата почита св. Юстин на 1 юни като \"небесен покровител на рода на философите и всички, търсещи истината\". -  раннохристиянски богослов и философ, отец на Църквата, един от първите и най-ярките християнски писатели-апологети. Роден в Сирия, в семейството на гръцки колонист, принадлежащ към състоятелната провинциялна аристокрация, което позволило да получи добро образование. В своите търсения на истината и смисъла на живота св. Юстин преминал последователно през философията на стоиците, перипатетиците, питагорейците и неоплатониците. Възгледите му били изградени върху вярата, че \"разумът господства над всичко\". Сподели:", "date": "2019.06.01", "title": "ПОЧИТ: Честваме един от най-ярките християнски писатели-апологет"}
{"url": "https://pik.bg/%D0%BA%D1%80%D1%8A%D0%B2-%D0%B8-%D1%83%D0%B6%D0%B0%D1%81-%D0%B2-%D1%81%D0%B0%D1%89-12-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%89%D0%B0%D1%82-%D0%B2%D0%B8%D1%80%D0%B4%D0%B6%D0%B8%D0%BD%D0%B8%D1%8F-%D0%B2%D0%B8%D0%B4%D0%B5%D0%BE-news845923.html", "text": "Властите в американския щат Вирджиния съобщават, че 12 души са загинали, а четирима други са ранени при престрелката в сграда на градските власти в град Вирджиния бийч, съобщава БНР. От полицията заявиха, че заподозреният е действал сам. По  думите на властите той е стрелял „безразборно“. На пресконференция началникът на полицията в града Джим Сървера каза: „Знаем, че малко след 16:00 часа местно време заподозреният е влязъл в сграда номер 2. Той е бил дългогодишен служител и мигновено е открил стрелба.“ Сърверa обясни, че мъжът е носил оръжие 45-и калибър, а пълнителите, които е ползвал, са съдържали повече муниции от обичайното. Самоличността на нападателя вече е установена. Той е бил убит при престрелка с полицията. Към момента няма информация за състоянието на пострадалите. Сред ранените има един полицай, но животът му е бил спасен от бронираната  жилетка. Престрелката в комплекса, в който има около 25 сгради, се е случила в петък следобед местно време. Първоначалната информация беше за множество ранени при инцидента. Съобщаваше се също, че стрелецът е бил задържан. Губернаторът на американския щат Вирджиния Ралф Нортъм пристигна в града. Той определи случилото се като ужасен ден. „Това е просто ужасен ден и мислите ни са с жертвите и техните семейства – заяви Нортъ м. - Работим заедно със силите на реда и служителите в болниците, за да гарантираме, че сме се погрижили за всички.“ В „Туитър” певецът и продуцент Фарел Уилямс, който е родом от  Вирджиния бийч, написа, че се моли за града, загиналите и близките им. В района  живее голяма българска общност. За БНР от българското посолство  във Вашингтон заявиха, че до момента няма данни за пострадали български граждани. Сподели:", "date": "2019.06.01", "title": "КРЪВ И УЖАС В САЩ: 12 загинали при стрелба в американския щат Вирджиния (ВИДЕО)"}
{"url": "https://pik.bg/%D1%80%D1%83%D1%81%D0%BA%D0%B8-%D1%81%D1%82%D1%80%D0%B0%D0%B6%D0%B5%D0%B2%D0%B8-%D0%BA%D0%BE%D1%80%D0%B0%D0%B1-%D1%89%D0%B5-%D1%81%D0%BB%D0%B5%D0%B4%D0%B8-%D1%83%D1%87%D0%B5%D0%BD%D0%B8%D1%8F-%D0%BD%D0%B0-%D0%BD%D0%B0%D1%82%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news845806.html", "text": "Стражевият кораб \"Съобразителен\" от руския Черноморски флот отплава от Севастопол към България, където ще следи ученията на НАТО, предаде ТАСС. \"Снощи стражевият кораб \"Съобразителен\" отплава от Севастопол. Целта за излизането му в открито море е да следи ученията на противовъздушна отбрана на НАТО, които ще протекат на територията и край бреговете на България\", съобщи източник от местните руски служби за сигурност. По инициатива на НАТО през май и юни на територията на България, Румъния, Унгария, Хърватия, Словения и Република Северна Македония протичат редица международни и национални военни учения. В тях участват около 6000 военнослужещи от България, САЩ, Великобритания, Украйна, Гърция, Северна Македония, Канада и Италия. Целта на ученията е усъвършенстване на оперативните способности и съвместимостта на подразделенията, отбелязва ТАСС. Сподели:", "date": "2019.06.01", "title": "Руски стражеви кораб ще следи учения на НАТО в България"}
{"url": "https://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D1%80%D0%B0%D0%B9-%D0%B7%D0%B0-%D0%B3%D1%8A%D0%B1%D0%B0%D1%80%D0%B8%D1%82%D0%B5-%D0%B2%D0%B0%D0%B4%D1%8F%D1%82-%D0%BF%D0%BE-100-%D0%BB%D0%B5%D0%B2%D0%B0-%D0%BD%D0%B0-%D0%B4%D0%B5%D0%BD-news845465.html", "text": "Заради обилните дъждове, паднали през последните два месеца, гъбарите са доволни от реколтата на гъби в гората. Печурки с големи размери са израснали в района на Благоевградско. Тази пролет се берат предимно печурка, майска гъба и челядинка. Смръчкулата е най-търсената, но тя трудно се намира, манатарките също са сред предпочитаните, споделят гъбари. Много от тях казват, че брането на гъби подпомага семейния им бюджет, а не е просто хоби, съобщава \"Труд\". Според изкупвачите в този сезон без проблем може да се изкарат около 70 до 100 лв. на ден надница, ако береш гъби неуморно. Цената на майската гъба за килограм в пунктовете е около 6 до 8 лева. Челядинката върви около 3-4 лева. Смръчкулата е най-търсената, но тя трудно се намира. Тя се търгува и най-скъпо, като нейната цена е около 25-30 лв. за кило. Манатарките се изкупуват по 6 лева Сподели:", "date": "2019.06.01", "title": "Времето рай за гъбарите, вадят по 100 лева на ден"}
{"url": "https://pik.bg/%D1%81%D0%BC%D0%B5%D1%82%D0%BA%D0%B8-%D0%BD%D0%B0-%D1%88%D0%BE%D0%BF%D0%B8%D0%BD%D0%B3-%D0%B4%D0%BE-%D0%BE%D0%B4%D1%80%D0%B8%D0%BD-%D0%BA%D0%B0%D0%BA-%D0%B5-%D0%BF%D0%BE-%D0%B5%D0%B2%D1%82%D0%B8%D0%BD%D0%BE---%D1%81-%D0%B2%D0%BB%D0%B0%D0%BA-%D0%B8%D0%BB%D0%B8-%D1%81-%D0%B0%D0%B2%D1%82%D0%BE%D0%B1%D1%83%D1%81-news845825.html", "text": "Първият шопинг влак от Пловдив до Одрин тръгнаот гарата под тепетата тази сутрин. Със специалната композиция БДЖ обещава да осигури на своите клиенти удобна възможност за туристическо пътуване до Турция през почивните дни. От Централната гара влакът потегли 8:40 ч. и трябва да пристигне в Одрин в 12:18 ч. В обратно направление влакът ще тръгва в 17:00 ч. и ще се връща в Пловдив в 21:15 ч. Композицията ще пътува в състав от два вагона и ще се движи само през почивните или празнични дни. Цената на билета за отиване и връщане Пловдив-Одрин-Пловдив е 28.56 лева, като всеки билет ще е със запазено място. Въпреки твърдението, че жп транспортът е най-евтин, сметките показват, че това не е точно така. Заради рекордно ниските цени на турската лира редица превозвачи и туроператори вече предлагат оферти за еднодневен туризъм до Одрин, като цените се движат между 20 и 25 лева за двупосочен билет с нов автобус с климатик и всички екстри. Според неофициалните данни всеки уикенд между 4000 и 7000 българи посещават близкия турски град, като в най-голямата си част сънародниците ни препочитат да пътуват с автомобили, защото се оказва, че това е най-евтиният вариант. Така с автомобил от среден клас отиване и връщане до Одрин струва между 50 и 70 лева в зависимост от разхода на колата, или около 15 лева на пътник при четири човека в автомобил, пресмята \"Марица\". Българите пазаруват почти всичко от турския град - от хранителни продукти и перилни препарати, през черна и бяла техника до дрехи и стоки за бита. Според изчисления на икономисти сънародниците ни вкарват в турската икономика над 200 000 лева всеки уикенд. В последните месеци засиленият интерес към шопинг туризма в Одрин увеличи драстично търсенето на турски лири в Пловдив, като на няколко пъти се стигна до ситуация, при която в обменните бюра в петък вечер вече нямаше налични пари от турската валута. Сподели:", "date": "2019.06.01", "title": "СМЕТКИ! На шопинг до Одрин: Как е по-евтино - с влак или с автобус"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B5%D1%84%D0%B8%D1%80-%D0%BB%D0%BE%D1%88%D0%B0-%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B3%D0%BE-%D0%BD%D1%8F%D0%BC%D0%B0-%D0%B4%D0%B0-%D0%BA%D0%B0%D0%B6%D0%B0-news845948.html", "text": "\"Когато 18 г. си бил с един човек, е редно да запазиш хладнокръвие. Няма да кажа нищо срещу Борисов. Аз му благодаря, че 18 г. работихме заедно. Лоша дума за Борисов няма да кажа\", каза в ефира на Би Ти Ви Цветан Цветанов. Думите му са \"Това е оценката на премиера и аз ще се съобразя с него. Няма да коментирам\", каза Цветанов. Оставката му била негово решение. \"Взимал съм го около 45 дни. Когато си легнаха децата предната вечер, говорихме със съпругата ми. Не сме си повишили тон с Борисов, три часа и половина говорихме. Българинът обикновено говори небивалици, когато настъпи някаква раздяла. Това не е добре\", поясни Цветанов. За пореден път Цветанов обясни участието си в скандала \"Апартамент гейт\".  Той увери, че не е приятел със собствениците на фирмата, строила кооперацията - сем. Мирянови. \"От всички собственици в нашата кооперация аз съм с най-скъпата цена\", каза той. И обясни, че се гордее с познанството си с Веселин Маринов. \" Той е много чувствителен човек и ранима душа, но той, ако не е с тези си качества, нямаше да е Веско Маринов. На наши мероприятия са идвали и други изпълнители като Мария Илиева, Криско. Това са хора, за които са били желанията на хората\", заяви Цветанов на въпрос дали Маринов е бил разочарован от думите на Борисов за него. Дали Цветанов ще прави своя партия той обясни така: \"Зависи от това как ще се развива ГЕРБ. А и всъщност дали ще се занимавам с политика”. Той имал вече три-четири предложения за работа. А имал и политическо предложение от една партия да отиде при тях. Обадили му се Красимир Каракачанов, Мустафа Карадайъ и Валери Симеонов да му благодарят, че са работили заедно. по повод на оставката му и отстраняването му от всички ръководни постове в партията. Цветанов призна, че няма \"нищо, с което да държи Борисов\".  Премиерът също нямал никакви компромати срещу него. С Веско Маринов се запознах, когато бях заместник кмет в столична община. Сподели:", "date": "2019.06.01", "title": "ГОРЕЩА ТЕМА! Цветанов благодари на Борисов в ефир: Лоша дума за него няма да кажа"}
{"url": "https://pik.bg/%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8%D1%8F%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%81-%D0%BD%D0%BE%D0%B2-%D1%80%D0%B5%D0%BA%D1%82%D0%BE%D1%80-news845840.html", "text": "Проф. д-р Евгени Станимиров е новият ректор на Икономически университет – Варна. Той бе избран от Общото събрание на висшето училище на 30 май 2019 г. Кандидатурата на проф. Станимиров бе единствената за поста и бе номинирана два пъти – от досегашния ректор проф. д-р Пламен Илиев и Инициативен комитет от професори в ИУ. Досега проф. д-р Евгени Станимиров бе зам.-ректор по учебната дейност и акредитацията. Изборът на ново ръководство на университета се осъществи след приключването на втория мандат на досегашния ректор проф. д-р Пламен Илиев и неговия екип. Общото събрание изслуша и прие отчета на ректора за изпълнение на мандатната програма в периода 2015 – 2019 г., който беше изнесен от проф. Станимиров в качеството му на зам.-ректор. Изказалите се делегати дадоха висока оценка за работата и постигнатите резултати през изтеклите два мандата на академичното ръководство, начело с ректора проф. д-р Пламен Илиев, което беше изпратено с аплодисменти и ставане на крака от присъстващите в залата. След обявяването на номинациите проф. Станимиров изложи опорните точки в приоритетите си за развитието на ИУ – Варна: откритост в действията на ръководството, диалог и доверие, финансова устойчивост, дигитализация, интернационализация, иновативно обучение. В своята концепция той акцентира върху ангажирането на бизнеса при проектирането и изпълнението на учебните програми; ориентацията към европейските образователни мрежи; стимулирането на предприемаческата активност на студентите и др. Проф. д-р Евгени Станимиров е роден на 25.12.1971 г. Завършил е „Икономика и управление на индустрията“ в ИУ – Варна през 1994 г. Академичната му кариера започва през 1998 г. През 2008 г. придобива академичната длъжност доцент, а през 2014 г. става най-младият професор по маркетинг в България. Бил е ръководител на отдел „Учебна дейност, а от 2011 до 2019 г. – зам.-ректор по учебна дейност и акредитация, както и ръководител на катедра „Маркетинг“. Преподава широк спектър учебни дисциплини, част от които се изучават за първи път у нас, като по всички от тях проф. д-р Е. Станимиров има издадени учебници и учебни помагала. Той е утвърден и разпознаваем изследовател сред академичната общност в университета, страната и чужбина. Има над 130 публикации в специализирани издания у нас и зад граница, участва в над 50 консултантски и повече от 30 научни и изследователски проекта в България и Европа. Ръководи съвместната образователна програма с Nottingham Trent University и е преподавател към NTU, координира от страна на ИУ – Варна програмата UIF по предприемачество, креативност и иновации на Университет Станфорд, Калифорния (САЩ). Ръководи успешни докторанти и членува в множество научни журита, което е признание за неговата висока компетентност, коректност и академична етика. Участва в редакционните колегии на български и чуждестранни научни издания. Член е на УС на Асоциацията на специалистите по корпоративна социална отговорност в България и на УС на Съюза на икономистите. Общото събрание на ИУ – Варна избра също свой нов председател – проф. д-р Веселин Хаджиев, както и зам.-председател – доц. д-р Слави Генов. Одобрени бяха и членовете на бъдещия Академичен съвет, предложени от новия ректор. Сподели:", "date": "2019.06.01", "title": "Икономическият университет във Варна с нов ректор"}
{"url": "https://pik.bg/%D1%81%D0%BD%D0%B8%D0%BC%D0%B0%D1%82-%D1%84%D0%B8%D0%BB%D0%BC%D0%B0-%D0%B7%D0%B0-%D0%B4%D0%B6%D0%BE%D0%B1%D0%BD%D0%B8%D1%8F-%D1%85%D0%B5%D1%80%D0%BA%D1%83%D0%BB%D0%B5%D1%81-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%82%D1%83%D1%80%D1%86%D0%B8%D1%8F-%D0%B8-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-news845757.html", "text": "Хаят Ван Ек се казва актьорът, който ще изпълнява ролята на покойния легендарен щангист Наим Сюлейманоглу в игрален филм, подготвян от турски екип. Актьорът Хаят Ван Ек е 20-годишен. Роден е в Амстердам, баща му е холандец, майка му е туркиня, а от шестгодишен живее в Турция. Младежът се подготвя за ролята на Наим като тренира щанги под ръководството на брата на Наим - Мухаррем Сюлейманоглу. Във филма той ще играе със синьото трико на Наим, с което го помнят милиони почитатели и зрители по света. От продуцентската компания Студия за дигитални изкуства, която ще реализира филма със заглавие \"Джобният Херкулес: Наим Сюлейманоглу\" съобщиха, че в близките дни предстои да бъде представен първият тийзър. Продуцент е Мустафа Услу, чийто последен филм за една от звездите на турската музика Мюслюм Гюрсес бе гледан от рекорден брой зрители. Режисьор на филма е Йозер Фейзиоглу, а консултант е братът на Наим Мухаррем Сюлейманоглу, също щангист и треньор, пръв помощник на брат си приживе. В продукцията са ангажирани известни турски актьори. Ролята на бащата на Наим е поверена на актьора Йеткин Дикинджилер, известен изпълнител и в турските сериали. В ролята на майката на Наим ще се превъплъти Селен Йозтюрк. Ролята на първия треньор на Наим, роденият в България щангист Енвер Тюркилери, който се изселва в Турция през 1989 г., ще бъде поверена на Гюркан Уйгун. Исмаил Хаджъоглу, Угур Гюнеш, Ренан Билек и други известни турски изпълнители са включени в изпълнителския състав. Те ще пресъздават личности, свързани с живота и кариерата на Наим на подиума, в дейността му в турските и международните спортни институции. Филмът ще бъде сниман в България, Турция и Азербайджан. \"Нашият филм ще има послание на почит към паметта и заслугите на Наим Сюлейманоглу, чиито житейски и спортни успехи започват в България, когато е на 15 години и който достига такива върхове в тежката атлетика, които не са покорявани от никого досега нито в Турция, нито в света\", посочиха от продуцентската компания. Бягството от България, спортната кариера в Турция, срещи и събития, личности, белязали живота на Наим Сюлейманоглу ще бъдат пресъздадени на екрана, посочват от продукцията. В спортната му кариера са регистрирани 47 световни рекорда, три олимпийски титли, шест европейски и седем световни титли. Наим ще остане записан в спортните анали като единствения досега спортист, успял да вдигне тежест, надхвърляща три пъти собственото му тегло. Сподели:", "date": "2019.06.01", "title": "Снимат филма за Джобния Херкулес в България, Турция и Азербайджан"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news846053.html", "text": "Премиерът Бойко Борисов поздрави децата на България за днешния празник - 1 юни. В специален пост на дтраницата си във Фейсбук министър-председателят им пожела щастливо и безгрижно детство. Сподели:", "date": "2019.06.01", "title": "Бойко Борисов поздрави децата на България"}
{"url": "https://pik.bg/%D1%82%D1%80%D1%8A%D0%B3%D0%B2%D0%B0-%D0%B2%D0%BB%D0%B0%D0%BA%D1%8A%D1%82-%D0%BF%D0%BB%D0%BE%D0%B2%D0%B4%D0%B8%D0%B2-%E2%80%93-%D0%BE%D0%B4%D1%80%D0%B8%D0%BD-news845925.html", "text": "Точно в 08:40 часа тази сутрин от гарата в Пловдив за първи път ще потегли влак с крайна точка – Одрин, съобщава Нова телевизия. Ако спази разписанието си, композицията би трябвало да пристигне там малко след 12:00 часа. Влацкът ще пътува в състав от два вагона и ще се движи през почивните и празнични дни. Цената на билета за отиване и връщане Пловдив-Одрин-Пловдив е 28 лева с включени запазени места. Сподели:", "date": "2019.06.01", "title": "Тръгва влакът Пловдив – Одрин"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2%D0%B5%D1%89%D0%B0%D1%8F%D1%82-%D0%B4%D0%BD%D0%B5%D1%81-%D0%B2%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D1%87%D1%83%D0%B4%D0%B5%D1%81%D0%B0-%D1%89%D0%B5-%D0%B2%D0%B8-%D0%B2%D1%8A%D1%80%D0%B2%D0%B8-%D0%BA%D0%B0%D1%82%D0%BE-%D0%BF%D0%BE-%D0%B2%D0%BE%D0%B4%D0%B0-news845922.html", "text": "Хората сега са по-практично настроени, с материална нагласа. Повече се интересуват от битието. Това е чудесно време за решаване на практически въпроси. Добре е да се отложат делата, които изискват бързи реакции, бързи решения и съобразителност. Добре е да се срещате с близки и любими хора. Подходящо е за шопинг. Идеално време за гурме, за кулинарни експерименти, нови рецепти, нови коктейли. Подходящо е да се поглезите с един релаксиращ и отпускащ масаж, да пеете и танцувате. Хубаво е да сте сред природата, да стоите повече време на слънце, да се насладите на вкусна храна, на красиви гледки, на комфортна обстановка. Благоприятно е за физическа работа със земята и растенията. Избягвайте студени напитки, викането и крещенето. Уязвими са гърлото, носа, ушите, врата, ларинкса, трахеята, щитовидната жлеза. Един от най-хармоничните и светли дни на лунния месец. Символ на деня е лотоса – олицетворение за духовното израстване на човека. Днес могат да станат различни чудеса с вас. Характерът на тези чудеса зависи от това как ще прекарате лунното денонощие. На праведника - благо, на грешника - възмездие. В този ден може да оцените себе си по своите плодове. Всички дела, които са с блага цел се отдават лесно и водят до успех. В този ден всички добри дела се възвръщат стократно. Ако през изтеклия лунния месец сте помагали на хората, подкрепяли сте ги, изслушвали сте ги, то сега ще бъдете добре възнаградени. Наградата ви може да е материална или нематериална. Всеки получава това, което е заслужил. В душата на човек, както и в природата трябва да цари хармония. Да не се употребяват лоши думи, разрушителни действия, да се избягват негативни мисли. Не трябва да се изпитва злоба, да се задържат обидите вътре в себе си и да се мисли за отмъщение. Не злоупотребявайте с доверието на околните и не се налагайте над тях. С уважение се отнасяйте не само към хората, но и към околния свят. Не бива да се подаряват откъснати цветя днес, иначе ставате съпричастни към разрушението. Хубаво е да бъдете щедри, да правите подаръци. Общуването е подходящо и спомага да се повдигне настроението. Вслушайте се в съветите, ако идват от близки хора и роднини. Молитвата и покаянието в този ден действат благотворно. Подходящ ден за гладуване, за изчистване на организма. Храната трябва да бъде лека и еднообразна. Може да използвате сокова диета. Месо не се препоръчва. трябва да е с мярка и да не е механично изпълнение, а да се основава на чувства. На прелюдията е необходимо да отделите повече внимание, отколкото на самия акт. са предимно пророчески и носят дълбок смисъл. В тях можете да видите бъдещето си такова, каквото може да бъде или минало превъплъщение. Днес е –Всяка лоша мисъл в този ден може да се въплъти в реалността, затова следете внимателно за думите, които изричате и контролирайте хода на мислите си. Подходящо е за интелектуални занимания. Може да решавате логически задачи, кръстословици. Добър ден за всякакви игри, в които участва ума. Подходящо е да се занимавате с възпитанието на децата, да пътувате. Днес звездите придават спойствие. Нека се възползваме максимално от позитивното им влияние и ще почувстваме, че късметът ни придружава по всяко време. Да бъдем позитивни и да променим тези нагласи, които ни пречат да вървим напред. Луната е в знак Телец до 14:49ч на 2 юни. 28 лунен ден от 04:51ч на 1 юни до 05:23ч на 2 юни Сексът Сънищата 13 слънчев ден Сподели:", "date": "2019.06.01", "title": "ЗВЕЗДИТЕ ВЕЩАЯТ: Днес ви очакват чудеса, ще ви върви като по вода"}
{"url": "https://pik.bg/%D0%BF%D0%B5%D0%B4%D0%B8%D0%B0%D1%82%D1%80%D0%B8%D1%82%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%B4%D0%B8%D1%84%D0%B5%D1%80%D0%B5%D0%BD%D1%86%D0%B8%D1%80%D0%B0%D0%BD%D0%BE-%D0%B7%D0%B0%D0%BF%D0%BB%D0%B0%D1%89%D0%B0%D0%BD%D0%B5-%D0%BD%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B4%D0%B5%D1%86%D0%B0-news845954.html", "text": "Българската педиатрична асоциация предлага да се въведе диференцирано заплащане на болниците, които поемат най-тежките случаи на деца. Това заяви пред БНР председателят на Асоциацията проф. Владимир Пилософ. \"Това са университетски и национални болници, в които има разкрити отделения за деца – разясни проф. Пилософ. - Там, в крайна сметка, се лекуват най-сложните случаи и за тези най-сложни случаи трябва да се намери начин за финансиране. Ето в това се състоят трудностите. Надявам се и с подкрепата и на Лекарския съюз, и ако щете и на държавата, да решим тези проблеми. Да бъдат покрити разходите, които реално се правят при лечението на  тези сложни случаи и най-тежко болни деца\". Сподели:", "date": "2019.06.01", "title": "Педиатрите предлагат диференцирано заплащане на лечението на деца"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D1%80%D0%B0%D0%B4%D0%B0%D0%BD-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D1%81-%D0%B8%D0%B7%D0%BC%D0%B0%D0%BC%D0%B0-%D0%BD%D0%B0%D0%B4%D1%83%D1%88%D0%B2%D0%B0%D1%82-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%BD%D0%B0-%D1%86%D0%B8%D0%BA-news845994.html", "text": "За грандиозна измама с изборните резултати съобщи в профила си във Фейсбук социологът Михаил Мирчев. Според негова проверка \"Демократична България\" нямала необходимите гласове, за да вкара Радан Кънев в европарламента. Току що проверих една ИЗМАМА от ЦИК. \"Демокр. Б-я\" нямат обявените 6.06%. Имат едва 5.879%. Не им стига за 1 депутат. Не им стигат 58 гласа. Бариерата е 5.882%. Не им стигат минималните 0.003%. Мъничко е. Но те са под бариерата. Мандатът им е фалшиво даден от ЦИК... Как е направено от ЦИК? В нарушение на чл. 278 (2) т. 9 от ИК. И в разрез с Методическото Указание на самата ЦИК. Там е императивно записано, че вотът \"не подкрепям никого\" е вот, и той е ДЕЙСТВИТЕЛЕН вот. Значи, той е в 100%, от които се вадят %-те на партиите. Точно тук ЦИК лъже и ни прави на разсеяни глупаци. Те махат тези 3% от истинските 100% и после от другите фалшиви 100% вадят %-те на партиите... Това е манипулацията... Става дума за игра с едни 61.029 гласа, които са маркирали вот \"не подкрепям никого”. 61.029 гласа не са малко. Това са едни специални мислещи и активни избиратели. Не са какви да е... И никой не бива да си играе с тях... Техният вот е действителен и не е по-малко действителен от онзи за отделните партии.\" \" Сподели:", "date": "2019.06.01", "title": "БОМБА В ПИК: Радан евродепутат с измама? Надушват манипулация на ЦИК"}
{"url": "https://pik.bg/%D0%B5%D1%82%D0%BE-%D0%BD%D0%B0%D0%B9-%D1%85%D1%83%D0%B1%D0%B0%D0%B2%D0%B8%D1%8F-%D0%BF%D0%BE%D0%B4%D0%B0%D1%80%D1%8A%D0%BA-%D0%B7%D0%B0-%D0%B2%D0%B0%D1%88%D0%B5%D1%82%D0%BE-%D0%B4%D0%B5%D1%82%D0%B5-%D0%BD%D0%B0-1-%D1%8E%D0%BD%D0%B8-news833022.html", "text": "Най-страхотният, полезен, умен и изгоден подарък за вашето дете в чест на 1 юни е спотаен в модната столична книжарница \"Милениум\" на зад опашката на Коня. Днес и утре там тръгва уникална промоция на детски шедьоври, които ще се продават на половин цена! С уникални намаления ще можете да се сдобиете с класиките на Недялко Йорданов Сред изкусителните предложения са изящният сборник \" на Джанбатиста Базиле - прототипа на класическите истории за Пепеляшка, Червената шапчица и Котаракът в чизми. С 50% отстъпка се предлага цялата поредица на Бевърли Клиъри за Рамона и Бийзъс, българската народна класика \"Хитър Петър\"... Със същите отстъпки детските бестселъри ще се предлагата и на щанда на \"Милениум\" на Панаира на книгата в НДК. Сподели:", "date": "2019.06.01", "title": "Ето най-хубавия подарък за вашето дете на 1 юни"}
{"url": "https://pik.bg/%D0%BE%D1%82%D0%BF%D0%B0%D0%B4%D0%B0%D1%82-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-news845950.html", "text": "От днес отпадат ограниченията за работа на граждани на България в Швейцария, съобщава Нова телевизия. Сънародниците ни ще могат да пребивават свободно в страната при условие, че имат работно място. Това стана възможно, след като правителството на Швейцария прие на 15 май решение за отмяна на квотите за пребиваване на граждани от България и Румъния. С него се променя регламентът за изпълнението на Споразумението за свободно движение на хора между Швейцария и ЕС, съобщиха от МТСП. Протоколът към документа предвиждаше преходен период от максимум 10 години за гражданите от България и Румъния, който изтича на 31 май 2019 г. По последни данни на миграционните служби към края на март тази година в страната пребивават около 11 400 български граждани. От 1 юни българските граждани няма да се нуждаят от разрешение, за да започнат работа в Швейцария (Arbeitsbewilligung/work permit). При заетост с продължителност до 3 месеца сънародниците ни не трябва да кандидатстват за получаване на разрешение за пребиваване. Необходимо е обаче да бъдат регистрирани от своя работодател по електронен път. При започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място. Разрешенията са два вида: за краткосрочно пребиваване (категория „L“ при договори за работа между 3 месеца и една година (364 дни) и за продължително пребиваване (категория „В“ при представяне на договор за работа за срок по-дълъг от година или при безсрочен договор), което е валидно до 5 години. Командированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение. Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което е с 5-годишна валидност. Сподели:", "date": "2019.06.01", "title": "Отпадат ограниченията за работа на българи в Швейцария"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D1%89%D0%B5-%D1%80%D0%B5%D0%B0%D0%B3%D0%B8%D1%80%D0%B0%D0%BC%D0%B5-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%BE-%D0%BD%D0%B0-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-news845967.html", "text": "Сръбският президент Александър Вучич обяви, че Сърбия ще реагира по сериозен, отговорен и решителен начин, ако се стигне до референдум за обединението на Косово с Албания, цитира димите му македонското електронно издание “МКД“, на което се позовава „Фокус” Помолен да коментира изявлението на президента на Косово Хашим Тачи, че ако ЕС продължи да \"изолира\" Прищина, ще разгледа институционални мерки, както и референдум за обединение с Албания. Вучич заяви, че той е предупредил Европейския съюз за това. \"Когато помолих хората от Прищина да не подготвят такава платформа, която е против диалога, резолюциите на Съвета за сигурност на ООН и обявяването на сърбите като народ, извършвал геноцид, защото разрушава диалога, от Брюксел ми казаха, че това няма да се случи, че те няма да го приемат. Преди три дни им казах това, което им каза сега Тачи и те ми казаха същото - че това няма да се случи ”, каза сръбският президент. Той подчерта, че Сърбия непременно ще реагира, ако такова обединение се случи. Сподели:", "date": "2019.06.01", "title": "Президентът на Сърбия: Ще реагираме решително на обединение на Косово и Албания"}
{"url": "https://pik.bg/%D1%81%D0%B0%D1%89-%D0%B2%D0%B5%D1%87%D0%B5-%D0%BF%D1%80%D0%B8%D0%BB%D0%B0%D0%B3%D0%B0%D1%82-%D0%BF%D0%BE-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%BC%D0%B8%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%8F-%D0%B2%D0%BD%D0%BE%D1%81-news845957.html", "text": "От днес САЩ събират по-високите 25-процентни мита на голяма част от внасяните китайски стоки, съобщават световните агенции, цитирани от БНР. Президентът Доналд Тръмп наложи увеличението на тарифите за китайски продукти на стойност 200 милиарда долара на 10 май. От тогава до днес беше даден гратисен период, през който митата бяха 10-процентни. Засегнати са широка гама артикули и компоненти, сред които модеми, рутери, печатни платки, мебели, прахосмукачки и осветителни тела. Китай на свой ред събира ответни по-високи мита на американски стоки за 60 милиарда долара. Сподели:", "date": "2019.06.01", "title": "САЩ вече прилагат по-високите мита за китайския внос"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%BC%D0%B8%D1%85%D0%B0%D0%B8%D0%BB-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80---%D0%B8%D0%BC%D0%B0-%D0%BB%D0%B8-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B0-%D0%BD%D0%B0-%D1%80-news846000.html", "text": "\"За никаки манипулации на ЦИК не може да става дума. Резултатът за Радан Кънев е абсолютно коректен\", каза пред ПИК проф. Михаил Константинов по повод обвинението на социолога Михаил Мирчев срещу ЦИК в измама. ЦИК лъже и ни прави на разсеяни глупаци. Те махат тези 3% от истинските 100% и после от другите фалшиви 100% вадят %-те на партиите... Това е манипулацията... Става дума за игра с едни 61.029 гласа, които са маркирали вот \"не подкрепям никого\", пише социологът. \"Нищо подобно. Не само Мирчев , а и други правят тази грешка. Трябва първо да се чете Изборния кодекс, после да се пише. От така наречените действителни гласове се изваждат гласовете \"не подкрепям никого\". Тогава базата става по-малка. И тези 118 хил. души, гласували за \"Демократична България\" правят точно 6,06%\", поясни проф. Константинов. Според него Радан Кънев е избран с 3502 гласа над бариерата. Проф. Константинов е категоричен, защото лично той броил резултата на Радан Кънев. \"Демократична Бъргария\" нямат обявените 6.06%. Имат едва 5.879%. Не им стига за 1 депутат. Не им стигат 58 гласа\", написа Мирчев във фейсук профила си, както ПИК съобщи (ВИЖ В \"ОЩЕ ПО ТЕМАТА\"). \" Сподели:", "date": "2019.06.01", "title": "САМО В ПИК! Проф. Михаил Константинов с горещ коментар - има ли манипулация в резултата на Радан Кънев"}
{"url": "https://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D1%80%D0%B0%D0%B7%D1%87%D0%B8%D1%82%D0%B0%D0%BC%D0%B5-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0-%D1%81%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D0%B8%D1%80%D0%B0%D0%BD-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news845979.html", "text": "САЩ разчита на Германия за сдържане на Иран в Близкия Изток. Това заяви държавният секретар на САЩ Майкъл Помпео в интервю за германското издание „Билд”, цитирано от ТАСС и „Фокус”. \"Надяваме се, че Германия ще направи повече – заявява Помпео. - Правителството на Германия осъзнава заплахата от ракетната програма на Иран и регионалната агресия, това е реално. Свободните демокрации са длъжни да защитават света от тази заплаха и аз очаквам, че Германия като партньор ще участва в това\". Германия се ангажира да увеличи военните разходи до 2% от БВП на страната и трябва да изпълни обещаното си веднъж, коментира още Помпео. Според него \"НАТО е много важен инструмент за сплашване на Русия\". \"Германия, със своите способности и благополучие, трябва да разбере, че тя трябва да допринесе, поне да изпълни това, което обеща\", анализира държавният секретар. Сподели:", "date": "2019.06.01", "title": "Държавният секретар на САЩ: Разчитаме на Германия за сдържане на Иран в Близкия Изток"}
{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%BE-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B4%D0%B5%D1%86%D0%B0-%D0%BD%D0%B5-%D1%85%D0%BE%D0%B4%D0%B5%D1%82%D0%B5-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%BB%D0%BE%D1%88%D0%B8-news845933.html", "text": "\"Придобивайте мъдрост и разум и не забравяйте вярата си в Бога. Не стъпвайте в пътеките на нечестивите и не ходете по пътя на лошите\", това казва патриарх Неофит в празнично объщение към българските деца по повод 1 юни. В този празничен за вас ден, когато се отбелязва Международния ден на детето, отправяме своя патриаршески и архипастирски благослов, като се молим още по-усърдно на Всеподателя Бога за всички вас. В дни като днешния трябва да насочваме поглед и внимание към онази истина, казана ни от Спасителя, че трябва да бъдем като деца, за да влезем в Царството Небесно. Придобивайте мъдрост и разум и не забравяйте вярата си в Бога. Не стъпвайте в пътеките на нечестивите и не ходете по пътя на лошите (Притчи. 4:14). Отхвърлете от себе си лъжата, лукавството отдалечете от ума си. Очите ви да гледат в правилната посока, към Небесния Йерусалим. Не се отклонявайте нито наляво, нито надясно, а вървете по царския път, по пътя на вярата и богоносните отци. Слушайте вашите родители и наставници, изпълнявайте съвестно наредбите и заръките, които те ви дават. Скъпи родители, учете децата си на вярата в Бога, давайте им да вкусват от храната, която не само ще направи телата им здрави, но и ще им дарува вечен живот. Тази храна е вярата, надеждата и любовта. Оставете децата да се молят на Бога и не им пречете, бъдете им опора и подкрепа. На вас е дадено много и много ще се иска. Сподели:", "date": "2019.06.01", "title": "Патриарх Неофит направи празнично обръщение към българските деца:  Не ходете по пътя на лошите"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B5%D0%BC%D0%B8%D0%BB%D0%B8%D1%8F-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%B5%D0%B4-%D0%BA%D0%B0%D0%BC%D0%B5%D1%80%D0%B0%D1%82%D0%B0-%D0%BD%D0%B8---%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82%D0%B2%D0%BE%D1%80%D0%B8-%D1%81%D1%8A%D1%80%D1%86%D0%B5%D1%82%D0%BE-%D1%81%D0%B8-%D0%B7%D0%B0-%D0%B8%D0%B7%D0%BF-news846003.html", "text": "Всички я познавате... Тя е една от най-ярките звезди на родната поп фолк сцена, един от най-мелодичните гласове в българската музика, който владее публиката вече 18 години. Последните й проекти - \"Акула\" и \"Тръгвай си\", поднесени на публиката под формата ни мини филм, с които вдигна още по-високо летвата и покори лидерските позиция в класициите, са ясен знак, че няма никакво намерение да слиза от своя Олимп. \"Идеята песните да бъдат като минифилм беше на мъжа ми Жорж. Щастлива съм, че и песните, и клиповете си приеха от почитателите ми. В тях засегнахме една от актуалните теми на обществото ни - изневерите, разкри пред камерата на ПИК TV Емилия. - Продължавам да вярвам, че има и такива хора, които не си изневеряват, които се обичат истински и аз съм една от тях. Винаги ще вярвам в чистата любов. В клиповете пресъздадохме неща, които сме видели - дали сред наши близки, дали сред обществото - това е актуална тема, в която много хора ще се припознаят, и особено жените. Иска ми се да има повече щастливи жени, макар че и те понякога не са много верни\". Наред с възходите обаче, съдбата поднесе на Емилия и съпруга й огромно изпитание. Точно преди година синът на Жорж Башур, Феди, ги напусна завинаги. \"Имахме много тежка година, тежко ми е да говоря за това... Феди беше едно прекрасно и възпитано по най-добрия начин от родителите си дете, което имах честта да познавам. Завърши американското училище тук. Успешен, трудолюбив, скромен, въпреки възможностите на родителите си, но... Случи се, един миг... Когато детето ти си отива не по реда, по който трябва, е много тежко и никога няма да се преживее. Живея с един баща, който много страда за детето си...\", отвори сърцето си Емилия. \"Живеем с моите две деца и с дъщерята на Жорж - Софи. Стремим се да прекарваме повече време с тях и да усещат, че имат нашата подкрепа. Любовта ни с Жорж е толкова чиста, че ни кара да се чувстваме като деца. Той е моята сродна душа, за пръв път имам човек, който е навсякъде с мен - подкрепя ме за всичко и се интересува за всичко, свързано с мен, от моята страна е същото\", продължи Емилия. Какво ги крепи с Жорж след трагедията, за тъгата, за вечността, за любовта звездата отвори сърцето си пред ПИК TV. След супер парчето \"Adrenalina\" с Кости и Джей Мали, ще я видим ли в нов дует с хитовия испански изпълнител, как научи за часове езика на Сервантес, готов ли е двойният албум - история на живота й, гледайте сега: Сподели:", "date": "2019.06.01", "title": "САМО В ПИК TV: Емилия с гореща изповед пред камерата ни - звездата отвори сърцето си за изпитанията и силата на любовта"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B7%D0%B0%D0%BC-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B0%D1%82%D0%B0-%D1%81%D1%85%D0%B5%D0%BC%D0%B0-%D0%BD%D0%B0-news845958.html", "text": "Заместник-главният прокурор Иван Гешев прави последни разкрития за горещите спецакции на специализираната прокуратура и КПКОНПИ. Припомняме, че преди дни бе арестуван за афери със зам-кметът на Божурище Георги Димов, а после и общинският кмет на район \"Северен\" в Пловдив Ральо Радев. Както ПИК съобщи акцията там е стартирала след сигнал на премиера Бойко Борисов към шефа на КОНПИ Пламен Георгиев. \"Извършват се оперативни мероприятия, които да подпомогнат действията на Специализирана прокуратура. В резултат на това в късните часове на деня беше задържан кметът на район \"Северен\" и лице, което ще нарека посредник. Ситуацията се развива още от миналата година\", поясни Гешев. Според него кметът нямал никакви реални правомощия, а главният архитект. \"При този тип случаи е трудно по някакъв начин да се предвиди точно как ще се развие времево ситуацията - тя се променя в рамките на часове и минути. В деня, в който бе задържан кметът на район \"Северен\", се разбра, че трябва да се пристъпи към т. нар. \"реализация\" - жаргон в средите за задържане и активно събиране на доказателства\", коментира още Иван Гешев. \"За няколко часа се създаде сериозна организация между институциите, които описах, като за мен само това нещо е голям успех, при това действията се проведоха в друг град. С тези служби българските граждани може да се гордеят, защото едва ли същата ситуация щеше да се развие по-бързо в друга партньорска държава, категоричен съм\", обяви заместник-главният прокурор. \"Гражданин, строител, депозира сигнал до министър-председателя, в който сочи, че от него се искат пари за одобряване на определени строителни книжа. За строеж на обект в район \"Северен\" в Пловдив\", разказа Иван Гешев. \"След това жалба, входирана в МС, е пратена от г-н Борисов на КПКОНПИ, същия ден - това се развива в рамките на ден, незабавно бе докладвана жалбата на г-н Славчев (КПКОНПИ) от дирекцията, с която работим активно и осъществява оперативни функции по наблюдаваните от нас производства. Бе докладвано и на главния прокурор, прокурорите Фердинандов и Белчев бяха посочени по случаен принцип, и по това дело под ръководството на прокуратурата започват да се събират доказателства за твърденията на строителния предприемач\". \"Не става въпрос за нарушение на служебни задължения на кмета. Той взима проекта в собствения си кабинет. Строителят получава индикации, че това се е случило. И започва да търси обяснение защо не може да строи като всичко му е наред. Човекът започва да губи пари. Изправя се пред реалната възможност да фалира. Търси начини да разбере защо не може да работи по проекта, след като всичко му е наред\", поясни Иван Гешев. Трети човек му казал, че изключително близък на кмета може да му помогне. Искали му 60 хил. лв., за да му се реализира проектът. \"Основният проблем в това дело е, че в голямата част в България корупция няма. Този случай описва натиск, изнудване. Корупцията е гражданско-правна сделка между две страни. Можеш да докажеш трудно, а в България още по трудно при смешните закони от времената на другаря Тодор Живков, такова изнудване. Един държавен служител създава обстановка и натиска граждани да му се дадат пари. Независимо дали да се приеме дете в детската градина или някой на улицата. По често има натиск от този, който иска парите. Тази специфика на българския корупционен модел се надявам да бъде преодоляна от специализираните органи\", поясни Гешев. Събрани са категорични доказателства за извършено престъпление. Кметът и помагачът са задържани за 72 ч. утре ще бъде поискана постоянна мярка \"Задържане под стража\". \"Всеки в тази държава трябва да си върши работата. Контрола в министерствата, лошите практики не са от нашата практика. Би трябвало да има контрол и в кметството итой трябва да се упражнява точно от кмета\", уточни Гешев. При обиските в къщите на двамата задържани не били намерени големи суми пари. Сподели:", "date": "2019.06.01", "title": "ИЗВЪНРЕДНО В ПИК TV: Зам.-главният прокурор Иван Гешев с разкрития за корупционната схема на общинския кмет от Пловдив (ОБНОВЕНА)"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B5-%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%8A%D1%80-%D0%B2%D0%B0%D1%80%D0%B8%D0%B0%D0%BD%D1%82-%D0%B7%D0%B0-%D0%BD%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news845984.html", "text": "Президентът на САЩ Доналд Тръмп подкрепи кампанията на Борис Джонсън за следващ премиер на Великобритания и призова всички кандидати да обещаят да повишат разходите за отбрана. Той направи това в интервю за вестник \"Сън\", цитирано от „Ройтерс” и „Дарик”. \"Смятам, че Борис ще свърши много добра работа – коментира тръмп. -  Смятам, че той ще се справи отлично”. Джонсън е един от фаворитите за приемник на Тереза Мей начело на Консервативната партия. В понеделник Тръмп пристига във Великобритания на тридневна държавна визита по покана на кралица Елизабет, след което ще участва във възпоменателни церемонии във Франция, посветени на Втората световна война, и ще посети Ирландия. Пред \"Сън\" Доналд Тръмп допълни, че има други депутати на торите, които са се стремили към подкрепата му - сред тях обаче не бил министърът на околната среда Майкъл Гоув, който разкритикува позицията на президента на САЩ за Иран. Тръмп изрази задоволство и от обещанието на британския министър на външните работи Джереми Хънт за повишаване разходите на Обединеното кралство за отбрана. \"Обединеното кралство трябва да може да се защитава – коментира Доналд Тръмп. -  Това е прекрасно и много специално място\". Американският президент отбеляза, че по-високите разходи за отбрана от британска страна биха могли да доведат до увеличаване на износа на американско военно оборудване. „Ройтерс” отбелязва, че думите на Тръмп в това интервю представляват учудваща интервенция от негова страна преди държавната му визита следващата седмица. Сподели:", "date": "2019.06.01", "title": "Доналд Тръмп: Борис Джонсън е много добър вариант за нов премиер на Великобритания"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B4%D0%B2%D0%B5-%D0%BA%D0%BE%D0%BB%D0%B8-%D1%81%D0%B5-%D0%BF%D0%BE%D0%BC%D0%BB%D1%8F%D1%85%D0%B0-%D0%BD%D0%B0-%D0%BA%D1%80%D1%8A%D0%B3%D0%BE%D0%B2%D0%BE%D1%82%D0%BE-%D0%B4%D0%BE-%D0%BF%D0%B0%D0%BD%D0%B0%D0%B8%D1%80%D0%B0-%D1%81%D0%BD%D0%B8%D0%BC%D0%BA%D0%B8-news846074.html", "text": "Две коли се помляха на рисковото кръгово кръстовище до \"Междунарадон панаир - Пловдив\". Нисан и фолксваген се натресоха един в друга на бул. \"Цар Борис Обединител\" и бул. \"България\". Няма данни при инцидента да има пострадали хора, нанесени са само материални щети. Фолксвагенът е ударил нисана отзад, като втората кола се е спряла в стълб след удара. На място има екипи на полицията. Причините за инцидента се изясняват, уточнява Трафик нюз . Сподели:", "date": "2019.06.01", "title": "В ПЛОВДИВ: Две коли се помляха на кръговото до Панаира (СНИМКИ)"}
{"url": "https://pik.bg/%E2%80%9E%D1%81%D1%82%D0%B0%D0%BD%D0%B4%D0%B0%D1%80%D1%82-%D0%B5%D0%BD%D0%B4-%D0%BF%D1%83%D1%8A%D1%80%D1%81%E2%80%9D-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news845982.html", "text": "„Стандарт енд Пуърс” потвърди кредитния рейтинг на България с положителна перспектива, съобщиха от Министерството на финансите, цитирани от БНР. Положителната перспектива пред рейтинга отразява значителната вероятност България да се присъедини към валутно-курсовия механизъм ERM II през следващите 12 месеца. От рейтинговата агенция очакват брутния вътрешен продукт да се повиши с устойчив темп от 3,3 % през 2019 г., след което да се забави до 3 % през 2022 г. България ще получи отговор за присъединяването си към механизма, предхождащ еврозоната, най-късно през есента. Това прогнозира пред БНР Пиер Ортлиб от Официалния форум за парични и финансови институции. Страната ни се подготвя за валутно-курсовия механизъм ERM II, а в момента в шест банки се провежда оценка на качеството на активите от Европейската централна банка. От нея ще зависи какъв ще бъде отговорът, който се очакваше през юли, но Ортлиб допуска известно забавяне заради сформирането на новата Европейска комисия. Сподели:", "date": "2019.06.01", "title": "„Стандарт енд Пуърс” потвърди кредитния рейтинг на България"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B3%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D0%BE-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%BC%D0%B8%D1%82%D0%B0%D1%82%D0%B0-news846004.html", "text": "Външният министър на Мексико Марсело Ебрард обяви, че представители на Мексико и САЩ ще се срещнат на 5 юни, за да обсъдят ситуацията около въвеждането на мита на мексиканските стоки, съобщава „Газета”, като се позовава на съобщение на Ебрард в „Туитър”. По думите му, начело на американската делегация за преговорите ще бъде лично държавният секретар Майк Помпео. Той пък ще води преговорите от мексиканска страна. Марсело Ебрард добави, че властите в Мексико са готови на диалог, като ще защитават достойнството на страната. По-рано бе обявено, че американския президент Доналд Тръмп въвежда мита върху вноса на всички мексикански стоки, като те ще са в сила докато властите в Мексико не разрешат мигрантския проблем. Сподели:", "date": "2019.06.01", "title": "Ето кога трябва да се проведат преговорите между САЩ и Мексико по въпроса за митата"}
{"url": "https://pik.bg/26-%D0%B4%D0%B5%D1%86%D0%B0-%D1%81%D0%B0-%D0%B1%D0%B8%D0%BB%D0%B8-%D0%BE%D1%81%D0%B8%D0%BD%D0%BE%D0%B2%D0%B5%D0%BD%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D1%82%D1%8A%D1%80%D0%BD%D0%BE%D0%B2%D1%81%D0%BA%D0%BE-%D0%BF%D1%80%D0%B5%D0%B7-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-news845990.html", "text": "26 деца от Великотърновска област са били осиновени през миналата година, като от тях 15 са намерили новото си семейство в чужбина след повече от три отказа на български родители да ги приемат, съобщава БНР. Проблем има с осиновяването на 76 деца, защото са над 7-годишна възраст, а осиновителите основно искат здрави бебета от български произход. Това разясни Анжела Досева, директор на областната социална служба. „По-голямата си част от кандидатите за осиновители желаят дете на ниска възраст – разясни Досева. - Към момента вписаните деца в регистъра за осиновяване в област Велико Търново от 0 до 3 години са само десет“. В 97 приемни семейства в областта се отглеждат 138 деца. Приемните си семейства чакат няколко изоставени деца още при раждането, но няма кандидати да ги отглеждат временно, поясниха социалните работници. Сподели:", "date": "2019.06.01", "title": "26 деца са били осиновени във Великотърновско през миналата година"}
