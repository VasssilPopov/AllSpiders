{"url": "https://pik.bg/%D1%85%D0%B8%D1%82-%D0%B2-%D0%BD%D0%B5%D1%82%D0%B0-%D0%BF%D0%B0%D0%BF%D0%B0%D1%82%D0%B0-%D1%83%D0%B4%D0%B0%D1%80%D0%B8-%D0%BF%D0%BE-%D1%80%D1%8A%D0%BA%D0%B0%D1%82%D0%B0-%D0%BD%D0%B0%D1%85%D0%B0%D0%BB%D0%BD%D0%B0-%D0%B6%D0%B5%D0%BD%D0%B0-%D0%B2%D0%B8%D0%B4%D0%B5%D0%BE-news895164.html", "text": "Видео с папа Франциск, който се измъква от лапите на почитателка, се превърна в хит в социалните медии с коментари относно бързата реакция на Светия отец. Франциск беше посрещнал на площад Свети Петър и се обръщаше, когато една жена извика нещо, сграбчи го за ръка и почти го накара да падне. 83-годишният глава на католическата църква направи гримаса, преди да успее да се освободи, като плесна два пъти по ръката жената. След това продължи обиколката си, ходейки с известни затруднения, като поддържаше малко по-голямо разстояние от посетителите, и постепенно отново се отпусна, когато влезе в контакт с други деца. Коментарите в Туитър най-вече подкрепят инстинктивната реакция на понтифа. \"Той е човек. Папа, който не е имунизиран срещу болка или избягване на реакция на болка\", се казва в един от типичните коментари. В първата си литургия през Нова година, папата заклейми в сряда „цялото насилие над жени“ като „оскверняване на Бог, роден от жена“, позиция, подчертана от няколко ентусиасти в Туитър. Сподели:", "date": "2020.01.01", "title": "ХИТ В НЕТА: Папата удари по ръката нахална жена (ВИДЕО)"}
{"url": "https://pik.bg/%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%BA%D0%B5%D0%B2%D0%B8%D0%BD-%D1%85%D0%B0%D1%80%D1%82-%D0%BD%D0%B0%D1%83%D1%87%D0%B8%D0%BB%D0%B0-%D0%B7%D0%B0-%D0%BD%D0%B5%D0%B3%D0%BE%D0%B2%D0%B0-%D0%B8%D0%B7%D0%BD%D0%B5%D0%B2%D1%8F%D1%80%D0%B0-%D0%BE%D1%82-%D0%B8%D0%BD%D1%82%D0%B5%D1%80%D0%BD%D0%B5%D1%82-news895186.html", "text": "Енико Париш споделя за един от най-тежките моменти в живота си. Съпругата на актьора Кевин Харт признава как е разбрала за изневярата на партньора си. На 27 декември документалният филм \"Кевин Харт: Не прецаквай това\" беше пуснат в Нетфликс и вече всички могат да разберат за личния живот на Харт и някои от най-големите му скандали. В третия епизод от поредицата, който носи името \"What Happened in Vegas\", се появява и съпругата на Харт, за да разкаже за един от най-съкрушителните периоди от брака им. Тя признава, че актьорът й е изневерил докато тя е била бременна в осмия месец. \"Разбрах за всичко чрез съобщение. Дори не знам кой ми го изпрати\", казва Енико Париш. Тя добавя, че някой й е изпратил видео от нощта, в което Кевин е бил с друга жена. \"Бях бременна в седмия или осмия месец. Закусвах и, когато си отворих телефона, побеснях\". Париш веднага се свързва със съпруга си, за да му поиска обяснение за случилото се. Тя признава, че се е почувствала публично унизена от Харт. \"Всичко това беше в социалните мрежи. Казах му, че ако смята да продължава така, аз няма да съм част от това\". Въпреки, че е била бясна, Енико се е опитала да запази спокойствие, за да не навреди на бебето си. \"Мисля, че то беше единственото нещо, което ме крепеше тогава. Исках бебето ми да познава баща си\", споделя Енико. Тя обаче признава, че вече с Кевин са преминали през този труден период и актьорът сега е по-добър съпруг. Париш дори е благодарна за случката, тъй като това е направило бракът им по-здрав. Изневярата на Харт се случи през 2017 година, а актьорът призна за случката в Инстаграм и се извини на семейството си. Сега той и Енико Париш са по-щастливи от всякога и се грижат за сина си Кензо, който е на 2 години, пише тялото.бг. Сподели:", "date": "2020.01.01", "title": "Съпругата на Кевин Харт научила за негова изневяра от интернет"}
{"url": "https://pik.bg/%D0%BF%D1%8A%D1%80%D0%B2%D0%B0%D1%82%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%81%D0%B2%D0%B0%D1%82%D0%B1%D0%B0-%D0%B2-%D1%8F%D0%B3%D0%BE%D0%B4%D0%B8%D0%BD%D1%81%D0%BA%D0%B0%D1%82%D0%B0-%D0%BF%D0%B5%D1%89%D0%B5%D1%80%D0%B0---%D0%B4%D0%BE-%D0%B4%D0%BD%D0%B8-news895139.html", "text": "Първата сватба за Новата година в Ягодинската пещера ще бъде в първите дни на този месец. Двойката е от Варна, каза Сергей Генчев от туристическото дружество \"Родопея\", съобщава БНР. Бракосъчетанията се извършват в специално обособена ритуална зала, наречена още новогодишна. Заради постоянната ниска температура от 6 градуса за сватбарите е наложителен и допълнителен дрескод за по-топло облекло. 17 влюбени сватби е имало в Ягодинската пещера през 2019 г.. Български и чуждестранни двойки избират да се бракосъчетаят сред акустиката на подземните галерии. Досега общо 6 младоженски двойки от чужбина са вдигали сватба в пещерата. Сподели:", "date": "2020.01.01", "title": "Първата за годината сватба в Ягодинската пещера - до дни"}
{"url": "https://pik.bg/%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D0%B2-%D1%83%D0%B7%D0%B1%D0%B5%D0%BA%D0%B8%D1%81%D1%82%D0%B0%D0%BD-%D1%81%D0%B5-%D0%BE%D1%82%D0%BB%D0%B0%D0%B3%D0%B0-%D0%B7%D0%B0-%D0%BD%D0%B5%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%BE-%D0%B2%D1%80%D0%B5%D0%BC%D0%B5-news895187.html", "text": "Конкретните дати ще бъдзат съгласувани по дипломатически канали. Вчера в интервю за Фокс Нюз Помпейо намекна, че може да отложи планираните за началото на януари посещения в Украйна, редица страни от Централна Азия и Кипър заради събитията пред американското посолство в Багдад. Форматът \"С5+1\" обединява Казахстан, Киргизстан, Таджикистан, Туркменистан, Узбекистан и САЩ. По взаимна договореност визитата в Узбекистан на американска делегация начело с държавния секретар Майк Помпео, предвидена за 5 и 6 януари, се отлага за неопределен срок, както и министерската среща в Ташкент във формат \"Централна Азия - САЩ\" (С5+1), предаде ТАСС, като цитира съобщение на официалната страница на министерството на външните работи. Сподели:", "date": "2020.01.01", "title": "Визитата на Майк Помпео в Узбекистан се отлага за неопределено време"}
{"url": "https://pik.bg/%D1%84%D1%80%D0%B0%D0%BA%D1%82%D1%83%D1%80%D0%B0-%D0%BD%D0%B0-%D0%B3%D1%80%D1%8A%D0%B1%D0%BD%D0%B0%D1%87%D0%BD%D0%B8%D1%8F-%D1%81%D1%82%D1%8A%D0%BB%D0%B1-%D0%BF%D0%BE%D0%B3%D1%83%D0%B1%D0%B8%D0%BB%D0%B0-%D1%81%D0%B8%D0%BB%D0%B2%D0%B0-%D0%B7%D1%83%D1%80%D0%BB%D0%B5%D0%B2%D0%B0---%D1%81%D1%8A%D0%BF%D1%80%D1%83%D0%B3%D1%8A%D1%82-%D0%B9-%D0%BC%D0%B8%D0%BD%D0%BA%D0%BE-%D1%8F-%D0%BE%D1%82%D0%BA%D1%80%D0%B8%D0%BB-%D0%B1%D0%B5%D0%B7%D0%B4%D0%B8%D1%85%D0%B0%D0%BD%D0%BD%D0%B0-news895217.html", "text": "Фрактура на гръбначния стълб е погубила известната журналистка и бизнес дама Силва Зурлева, която почина в къщата си в село Ковачевица. Както ПИК съобщи, сигнал е подаден до Спешния център в 9,50 часа в първия ден на Новата година. Съпругът й Минко я открил бездиханна до стълбите на старинната къща. На място веднага са пристигнали полиция и медици, които са установили, че жената е паднала по стълбите и е починала от фрактура на гръбначния стълб, пише \"Труд\". Нелеп инцидент е това, няма никакви сигнали за насилие, категорични са от полицията. Зурлева и съпругът й са празнували до 4 часа сутринта, имали са приятели на гости. Фаталният инцидент е станал около 9,30 часа сутринта. Професионалната биография на Зурлева е свързана предимно с Нова телевизия, на чието управление посвещава близо 20 години. Родена е на 26 февруари 1958 г. в Кюстендил. Завършила е СУ “Св. Климент Охридски” със специалност българска филология и новогръцки език и литература. Дипломира се със златен медал и започва кандидатска дисертация на тема “Морето в съвременната гръцка поезия”. Преводач е на художествена литература, пише рецензии за книги от балкански автори. Работи като редактор последователно в БНТ и София прес, става кореспондент на гръцки вестници и списания. От 10 май 1999 г. е управител на медийната групировка “Антена България”, а от март 2001 г. – председател на Съвета на директорите на Нова телевизия. От 2009 е член на Управителния съвет до 8 май 2019 г. Силва Зурлева оставя съпруг Минко, дъщеря Мила, зет Августин и малък внук Алексей. Сподели:", "date": "2020.01.01", "title": "Фрактура на гръбначния стълб погубила Силва Зурлева - съпругът й Минко я открил бездиханна до стълбите (СНИМКИ)"}
{"url": "https://pik.bg/%D1%82%D0%BE%D0%BF%D0%B8%D0%BC-%D1%81%D0%B5-%D1%81-%D0%BE%D0%BA%D0%BE%D0%BB%D0%BE-60-%D0%B1%D0%B5%D0%B1%D0%B5%D1%82%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D1%81%D0%B0-%D1%81%D0%B5-%D1%80%D0%BE%D0%B4%D0%B8%D0%BB%D0%B8-%D0%B2-%D0%BB%D0%BE%D0%B2%D0%B5%D1%87-%D0%BF%D1%80%D0%B5%D0%B7-2019-%D0%B3-news895185.html", "text": "През 2019 г. са проплакали 152 бебета, с близо 60 по-малко в сравнение с предходната година, когато са били 211, съобщиха за БТА от Отделението по акушерство и гинекология. Повечето от новородените са момчета - над 80. Няма близнаци или тризнаци. Последното за 2019 г. бебе в Ловеч се е родило на 30 декември. То е момче и е кръстено Фабио. Тежи 3,200 кг, с ръст 51 см. 17-годишната му майка Костадинка Иванова е от Летница. Фабио е първото ѝ дете. По-малко бебета са се родили в областната болница в Ловеч през миналата година в сравнение с 2018 г. В първия ден от новата година все още няма новородени в лечебното заведение. Сподели:", "date": "2020.01.01", "title": "ТОПИМ СЕ: С около 60 бебета по-малко са се родили в Ловеч през 2019 г."}
{"url": "https://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B8-%D1%82%D0%B0%D0%B9%D0%BD%D0%B8-%D0%B7%D0%B0-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA%D0%B0-news895112.html", "text": "Здравни специалисти обясниха защо с годините хората изкарват махмурлука си по-тежко . По този начин нашето тяло буквално „отмива“ алкохола от организма ни . Но с напредването на възрастта нивото на нужните ензими спада, така че ацеталдехидът се задържа за по-дълго време в нашия организъм. Експертите потвърждават, че това е проблем, защото това вещество е токсично . Колкото по-дълго се задържа, толкова по-силно е главоболието, гаденето и по-изстрадан е махмурлукът. Освен това с възрастта тялото ни губи от водното си съдържание. Това означава, че алкохолът се задържа в по-концентриран и неразтворен вид и засилва страничните си ефекти. Сподели:", "date": "2020.01.01", "title": "Учени разкрихи тайни за махмурлука"}
{"url": "https://pik.bg/%D0%B0%D0%BB%D0%B1%D0%B0%D0%BD%D0%B8%D1%8F-%D0%BF%D0%BE%D0%B5-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%81%D1%81%D0%B5-news895167.html", "text": "\"Словакия прехвърли на Албания задълженията на председателството на ОССЕ\", посочи той, като напомни, че неговата страна пое председателството на организацията на 1 януари 2019 г. от Италия, предаде ТАСС. Мотото на словашкото председателство на ОССЕ бе \"председателство, ориентирано към човека\". Негови приоритети бяха уреждане на съществуващите и предотвратяване на възникващи конфликти, ефективно многостранно сътрудничество и осигуряване на безопасно бъдеще за планетата. Албания поема от днес от Словакия задълженията на председател на Организацията за сигурност и сътрудничество в Европа (ОССЕ), съобщи Борис Гандел, говорител на словашкото външно министерство. Сподели:", "date": "2020.01.01", "title": "Албания пое председателството на ОССЕ"}
{"url": "https://pik.bg/%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-%D1%83%D0%B2%D0%B5%D0%BB%D0%B8%D1%87%D0%B8-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B4%D0%BE-635-%D0%B5%D0%B2%D1%80%D0%BE-news895144.html", "text": "Премиерът Антониу Коща обеща в началото на втория си мандат миналата година да вдигне месечния минимум с 25 процента до 750 евро към 2023 година. Един от петима трудещи се в Португалия е на минимална заплата, а положението със заетостта на 890 000 души бе определено като \"несигурно\". С този термин се означават нестандартни форми на заетост, включително временна работа и работа на срочен договор. Левоцентристката Социалистическа партия на Коща, която бе на власт през четири години на силен икономически растеж и намаляване на бюджетния дефицит, спечели изборите на 6 октомври, разширявайки представителството си като най-голямата партия в парламента, но не успя да постигне мнозинство. Всяка година ще се прави преглед на заплатите и ще се договарят увеличения, докато целта от 750 евро месечен минимум не бъде постигната през 2023 година. Между 2015 година, когато социалистите дойдоха на власт, и 2019 г. минималната заплата в Португалия се е повишила с 14 процента от 505 до 600 евро. За сравнение, в съседна Испания тя е 1050 евро. Португалия остава сред страните с най-голямо неравенство в доходите в ЕС, посочи правителството. Според анализатори несигурността на работните места е сред големите проблеми в националната икономика. Португалската икономика е в етап на охлаждане, след като през 2017 г. отчете най-силният растеж от близо две десетилетия и се възстанови от дълговата криза, която наложи на страната да потърси международна помощ, припомня Ройтерс. Минималната заплата в Португалия от днес се повишава до 635 евро, което е увеличение с близо 6 процента, предаде Ройтерс. Дори така минималното възнаграждение остава най-ниското в Западна Европа. Сподели:", "date": "2020.01.01", "title": "Португалия увеличи минималната заплата до 635 евро"}
{"url": "https://pik.bg/%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%81%D1%82%D0%B0%D0%B2%D0%B0%D1%82-%D0%B6%D0%B5%D0%BB%D0%B0%D0%B5%D1%89%D0%B8%D1%82%D0%B5-%D0%B4%D0%B0-%D0%BF%D0%BE%D1%81%D1%82%D1%8A%D0%BF%D1%8F%D1%82-%D0%B2-%D0%B0%D1%80%D0%BC%D0%B8%D1%8F%D1%82%D0%B0-news895228.html", "text": "През миналата година са проведени конкурски за над 1300 длъжности за военнослужещи. Кандидатствалите да заемат позициите са били с над 300 повече от обявения брой свободни места. Най-много са желаещите да служат във Военновъздушните сили, където за обявени 77 длъжности е имало 234 кандидати. В Сухопътните войски също се наблюдава засилен интерес - кандидатите са били близо 850 за около 600 свободни места. За трета поредна година възнаграждението в армията се увеличава с 10 на сто. Незаетите места обаче продължават да са близо 5000, отчитат от министерството. Кампанията на военното министерство Бъди войник ще продължи и през тази година, а целта е да се предостави информиран избор, както и възможностите за кариерно развитие, съобщи Би Ти Ви. За втора поредна година от Министерството на отбраната отбелязват повишен интерес към професията ''войник''. Напускащите армията са по-малко от постъпващите в нея. В началото на декември са приети на военна служба 716 войници, а са освободени 401. Сподели:", "date": "2020.01.01", "title": "Все повече стават желаещите да постъпят в армията"}
{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%BB%D0%B5%D0%BA%D0%B0%D1%80%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%B1%D0%B5%D0%B1%D0%B5%D1%82%D0%BE-%D0%BD%D0%B0-26-%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%B0%D0%B9%D0%BA%D0%B0-news895170.html", "text": "Екипът на отделението по Акушерство и гинекология в УМБАЛ-Пловдив направи най-големия подарък на пловдивско семейство часове преди настъпването на 2020 г. , като спаси бебето им. \" 26-годишната майка пристигна при нас след 19 ч. с оплаквания, че от няколко часа не усеща движенията на детенцето си . При прегледа установих, че сърдечната честота е далеч под нормата – 100-105 удара в минута, при положение че трябва да е 120-160, и спешно събрах екип за Цезарово сечение. Щастлива съм да кажа, че момченцето е добре, макар че се роди едва 2100 грама и с височина 44 см\", сподели дежурният лекар д-р Семра Халил. Днес неонатолозите от болницата ще дадат малчугана на майката , а това е показателно, че всичко се развива нормално. Бебето е родено в 19,50 ч. и е последното за 2019 г. Семейството е изключително благодарно на лекарите. Момченцето е първо дете във фамилията. Сподели:", "date": "2020.01.01", "title": "Пловдивски лекари спасиха бебето на 26-годишна майка"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B8%D1%82%D0%B5-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BD%D0%B8%D1%8F-%D0%BD%D0%B0-%D0%BD%D0%BE%D1%81%D1%82%D1%80%D0%B0%D0%B4%D0%B0%D0%BC%D1%83%D1%81-%D0%BA%D0%B0%D1%82%D0%B0%D0%BA%D0%BB%D0%B8%D0%B7%D0%BC%D0%B8-%D0%B2%D1%80%D1%8A%D1%85%D0%BB%D0%B8%D1%82%D0%B0%D1%82-%D0%B7%D0%B5%D0%BC%D1%8F%D1%82%D0%B0-%D0%BF%D1%80%D0%B5%D0%B7-2020-%D1%82%D1%83%D1%80%D1%86%D0%B8%D1%8F-%D0%B8-%D0%B8%D1%80%D0%B0%D0%BD--news894271.html", "text": "Известният френски лекар, алхимик, астролог и пророк Мишел дьо Нотрдам (Нострадамус) е предсказал бъдещето с 2240 години напред. Написаното от него е предизвиквало интерес у поколения наред и, както показва и съвременната практика, любопитството на хората към закодираното в неговите четиристишия е живо и в наши дни. Мишел дьо Нотрдам е роден през 1503 г.във Франция. На доста преклонна за онези времена възраст той публикува първите си предсказания в книгата си \"Пророчествата на Мишел Нострадамус\". Всички предсказания са написани като четиристишия, наречени катрени. Своите пророчества Нострадамус пише на шифър, състоящ се от смесица между четири езика - латински, старофренски, италиански и гръцки. В катрените на практика не се посочват никакви дати, затова и тяхната подредба не съответства на историческата хронология. Пророкът и ясновидецът право толкова точи предсказания, че успява да порази своите съвременници. В онези времена никой не се съмнява, че той има силата да предскаже събития с няколко века напред. С времето идва и проверката на точността на неговите прогнози и на практика се получава, че повече от половината от пророчествата му действително се сбъдват. Смята се, че Мишел Нострадамус предсказва много събития: Втората световна война, поражението на фашистка Германия, ядрения взрив в Хирошима, създаването на ООН, покушението срещу Джон Кенеди, \"културната революция\" в Китай, датата на смъртта на Мао Цзедун, епидемията от СПИН и дори властването на диктаторите Садам Хюсейн и Муамар Кадафи. Астрологът предвижда и идването на власт на Наполеон Бонапарт, както и терористичните актове в САЩ през 2001 г. Специалистите неведнъж оценяват точността на неговите предсказания и ги смятат за верни на 85%. Пророчествата на Нострадамус обхващат огромен период - от 1555 до 3797 г. Годината ще бъде наситена с най-неочаквани промени за много държави. Особени промени се очакват в страните в Европа, Източна Азия и Китай, който ще стане създател на най-ново техническо оборудване. Според предсказанието, Китай ще представи пред света телепорта - квантов портал, способен да премества човек на хиляди километри за част от секундата. Освен това се очаква, че големите държави през 2020 г. ще преживеят сериозни обществени промени. Това ще засегне Китай, а също така Мексико и Бразилия. Пророкът твърди, че за хората тези промени няма да бъдат позитивни. Затова пък човечеството през настъпващата година най-накрая ще получи просветление. Много ще преосмислят своето отношение към материалните блага и ще поставят на първо място духовните ценности. Сред приоритетите на жителите на Земята ще бъдат здравето, положителната енергия, любовта, приятелството. Също през 2020 г., според предсказанията на Нострадамус, се очакват открития в науката - учените ще успеят да намерят най-нови способи за добиване на енергия от звукови явления, а американската компания Tesla ще преобърне хода на световната икономика. Още едно неочаквано изменение ще докосне православния свят. Католиците и православните християни ще се обединят и ще построят една обща църква. Пророкът предупреждава, че през 2020 г. ще избухнат адски пожари, които ще обхванат всички континенти. Последиците ще бъдат толкова големи, че заради смога човечеството ще изгуби от поглед Слънцето и Луната. Катаклизмите ще бъдат крайни. Пожарите ще бъдат сменени с порои, които ще доведат до потопи в много страни. Повече от всички ще пострадат Австралия и Океания, но стихийните бедствия ще засегнат и Русия. Настрадамус предрича и земетресения, които ще възникнат след \"събуждането\" на вулкани. Най-плашещото от предсказанията на Нострадамус е възникването на цунами с невиждана височина, които ще се появят, след като Земята бъде ударена от комета. В резултат на това най-силно ще пострада Африка, която впоследствие я очакват времена на глад. През настъпващата година активно ще започнат да изясняват отношенията си Турция и Иран. И, както отбелязва пророкът - от любовта до омразата има само една крачка. Отначало двете страни ще бъдат в конфликт, но после ще се помирят и ще се обединят срещу християнския свят. За основен свой противник те ще изберат Европа, а Русия и страни от Африка ще заемат в това противопоставяне ролята на миротворци. Според прогнозата на Нострадамус търпението на хората през 2020 г. ще свърши. Гражданите на различни страни толкова ще се разочароват от своите управници, че ще се вдигнат на бунт, за да си ги свалят от власт. В някои страни е възможно дори възникването на анархични режими. В една от тях народът ще свали своя държавен глава, с което ще изненада целия свят. Сподели:", "date": "2020.01.01", "title": "СТРАШНИТЕ ПРЕДСКАЗАНИЯ НА НОСТРАДАМУС! Катаклизми връхлитат Земята през 2020, Турция и Иран се обединяват срещу християнския свят"}
{"url": "https://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D0%B6%D0%B8%D0%B2%D0%BE%D1%82%D0%BD%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%B7%D0%BE%D0%BE%D0%BF%D0%B0%D1%80%D0%BA-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news895172.html", "text": "Пожар в зоологическа градина в Германия в новогодишната нощ причини смъртта на голям брой животни, предадоха Асошиейтед прес и Ройтерс. Зоопаркът Крефелд близо до холандската граница съобщи, че цялото отделение на човекоподобните маймуни е изгоряло, като са загинали близо 30 негови обитатели. Служители, цитирани от ДПА, пък уточниха, че сред жертвите има шимпанзета, орангутани и две горили, а също и прилепи и птици. Оцелели са две шимпанзета - Бали и Лимбо. Съседната \"Градина на горилите\" също е оцеляла. Горилата Кидодо и нейното семейство са живи и невредими, съобщи зоопаркът във Фейсбук тази сутрин. \"Неизмерима трагедия ни сполетя малко след полунощ. Нашата \"Къща на човекоподобните маймуни\" изгоря до основи\", написа управата на зоопарка. От зоологическата градина, както и от страна на градските власти заявиха, че не знаят причината за пожара и че полицията разследва трагичния инцидент. Те отказаха да коментират твърденията в местни медии, че новогодишни фойерверки може би стоят в основната на пожара. Днес зоопаркът остава затворен. Сподели:", "date": "2020.01.01", "title": "Десетки животни са загинали при пожар в зоопарк в Германия"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BD%D0%B0%D0%B4-5200-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D0%BB%D0%B8-%D0%B2-%D0%B3%D1%8A%D1%80%D1%86%D0%B8%D1%8F-news895168.html", "text": "Общо 5247 нелегални мигранти са пристигнали на гръцките острови от съседна Турция само през декември, пише електронното издание на вестник Kathimerini . Според данните на Егейския регионален директорат на полицията, 3681 мигранти са пристигнали на Лесбос, 878 на Самос и 688 на Хиос през последния месец на 2019 година. През първите 12 часа на 2020 г. 123 мигранти пристигнаха са акостирали в Лесбос с три лодки, твърдят полицията. Други 134 също са се прехвърлили в новогодишната нощ. Сподели:", "date": "2020.01.01", "title": "Само за декември над 5200 мигранти са пристигнали в Гърция"}
{"url": "https://pik.bg/%D0%B0%D1%82%D0%BB%D0%B5%D1%82%D0%B8%D0%BA%D0%BE-%D0%BC%D0%B0%D0%B4%D1%80%D0%B8%D0%B4-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D1%87%D0%B5-%D0%B8%D0%B3%D1%80%D0%B0%D1%87-%D0%BD%D0%B0-%D0%BF%D1%81%D0%B6-news895126.html", "text": "Атлетико Мадрид не успя да подпише споразумение за привличането на нападателя на Уругвай Единсън Кавани, който играе за Пари Сен Жермен. Според френския гранд условията на Атлетико Мадрид за трансфера са неприемливи, съобщава вестник Le Parisien. Според източник испанският клуб е имал готовност да придобие играча през зимния трансферен прозорец, но поради липса на средства е бил принуден да отложи сделката до лятото. ПСЖ е отказал да разгледа потенциален трансфер през януари, въпреки че при подобен сценарий щеше да спести значителна сума от заплатата на играча, подчертава изданието. Сподели:", "date": "2020.01.01", "title": "Атлетико Мадрид не успя да привлече играч на ПСЖ"}
{"url": "https://pik.bg/%D1%8F%D0%B7%D0%BE%D0%B2%D0%B8%D1%80-%D0%BA%D1%80%D0%B0%D0%B9-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B7%D0%B0%D0%BC%D1%80%D1%8A%D0%B7%D0%BD%D0%B0-news895230.html", "text": "Сега причина за образуването на ледената кора от 3-4 сантиметра е спадналото ниво на водата при не чак толкова ниски температури. Още от пролетта язовирът е източван превантивно, за да се предотвратят евентуални наводнения, а през лятото - за денонощно напояване. За това той е пълен под една трета от капацитета си от 3,5 млн. кубически метра обем, предаде БНР. Язовирът \"Дренов дол\" не се ползва за битово водоснабдяване и за питейни нужди, като той е любимо място за въдичарите и през зимата, но само ако дебелината на леда е поне 15 сантиметра. Язовир \"Дренов дол\" край Кюстендил замръзна. Любимият на рибарите водоем в района на Кюстендил замръзва всяка зима, но при далеч по-ниски температури. Сподели:", "date": "2020.01.01", "title": "Язовир край Кюстендил замръзна"}
{"url": "https://pik.bg/%D0%BE%D1%82%D1%87%D0%B5%D1%82-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B5-%D1%81%D0%B2%D1%8A%D1%80%D1%88%D0%B8%D0%BB-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B1%D0%B0%D0%BD%D0%BE%D0%B2-%D0%B7%D0%B0-%D0%B8%D0%B7%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-news895175.html", "text": "С близо 5 милиона лева са подпомогнати археологически и теренни проучвания на над сто обекта на територията на цяла България, а средствата са насочени както към вече започнали, така и към нови изследвания, отчете министърът на културата Боил Банов. Според него консервацията и реставрацията са голямото предизвикателство пред сектора, а средствата за това са увеличени двойно – с половин милион лева. ,,Много са средствата, които и Министерски съвет дава за археология. Пари се дават и от общините. Стотици са обектите, които се разкриват“, отбеляза министърът. Част от експонатите отиват в музеите, но огромна част остават на терен и изискват консервация и реставрация. Сподели:", "date": "2020.01.01", "title": "Отчет: Ето какво е свършил министър Банов за изминалата година"}
{"url": "https://pik.bg/%D0%B1%D0%B0%D0%BD%D1%8F-%D1%81-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B2%D0%BE%D0%B4%D0%B0-%D0%B2-%D0%BA%D0%B0%D0%B1%D0%B8%D0%BB%D0%B5%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80-%D1%86%D0%B5%D1%80%D0%B8-%D1%81%D1%8A%D1%80%D0%B4%D0%B5%D1%87%D0%BD%D0%BE%D0%B1%D0%BE%D0%BB%D0%BD%D0%B8-news894750.html", "text": "Кабиленският манастир, чието име е „Рождество Богородично“, се намира на 7 км от Ямбол в северозападна посока от града. Според древните легенди манастирът съществувал от времето на св. император Константин. Неговата майка света Елена знаела за лечебните свойства на водата в Кабиленския манастир и често изпращала хора да й носят от нея. Кабиленският манастир бил женски. Когато България пада под турско робство, завоевателите започнали да търсят съкровища, за които се говорело в Османската империя. Понеже не открили нищо, вбесени те сринали светата обител до земята. Едва през 1898 г. красива жена се присънила на селянин и му посочила мястото, на което се намира вълшебният извор. След като човекът започнал да копае на посоченото място, бликнала вода. Нейните лековити качества се прочуват надлъж и шир. С нея немите проговарят, сакатите прохождат, а сърдечноболните оздравяват. За да има чудотворен ефект, когато влезете в банята да се къпете (облеете) с лековитата вода, която тече от чешмата, а обливането става с канчета, които се намират в помещението, не трябва да се подсушавате. Водата сама много бързо попива в кожата. Тя може да се пие по-дълго време, но в никакъв случай не трябва да се долива и разрежда с друг вид вода (от чешмата или пък минерална), защото лечебната й сила ще бъде отнета. Ползването на водата от аязмото и тази, която наливате за вкъщи, е напълно безплатна, но е добре да оставите някакво макар и малко дарение за здраве и като знак на благодарност, че ви е дадена възможността да получите здравословни облекчения свише. Ако нямате възможност да оставите пари, занесете бутилка олио. Олиото се използва за кандилата в храма. Сподели:", "date": "2020.01.01", "title": "Баня с чудотворна вода в Кабиленския манастир цери сърдечноболни"}
{"url": "https://pik.bg/%D0%BA%D0%BE%D0%BB%D0%BA%D0%BE-%D0%B4%D0%BD%D0%B8-%D1%89%D0%B5-%D1%80%D0%B0%D0%B1%D0%BE%D1%82%D0%B8%D0%BC-%D0%B8-%D0%BA%D0%B0%D0%BA-%D1%89%D0%B5-%D0%BF%D0%BE%D1%87%D0%B8%D0%B2%D0%B0%D0%BC%D0%B5-%D0%BF%D1%80%D0%B5%D0%B7-2020-%D0%B3-%D0%BD%D0%B0%D0%B9-%D0%B0%D0%B9%D0%BB%D1%8F%D1%88%D0%BA%D0%B8%D1%8F%D1%82-%D0%BC%D0%B5%D1%81%D0%B5%D1%86-%D0%B5-%D0%BC%D0%B0%D0%B9-news890591.html", "text": "2020 е високосна година и има 366 дни. От тях 250 са работни, 16 са официални празници и 100 се падат уикенд. Официалните празници са всъщност 12 дни, но 4 от тях съвпадат със събота или неделя, което означава, че по закон първият ден от работната седмица след тях е почивен. През 2020 работните дни ще са 250 или 2000 работни часа при стандартните 40 часа на работна седмица. Най-натовареният месец е юли с 23 работни дни, а най-айляшкият е май само с 18. - Нова година на 1 януари (сряда) - Денят на Освобождението на България на 3 март (вторник) - Великден между 17 до 20 април (петък до понеделник) - Денят на труда на 1 май (петък) - Денят на Българската армия (Гергьовден) на 6 май (сряда) - Денят на българската просвета и култура и на славянската писменост на 24 май (неделя) - Съединението на България на 6 септември (неделя) - Денят на независимостта на България на 22 септември (вторник) - Коледа между 24 и 28 декември (четвъртък до понеделник, защото 26 декември се пада в събота) Идва краят на 2019 и с това неминуемо започваме да гледаме календара за следващата година за дните, в които ще работим и почиваме. Сподели:", "date": "2020.01.01", "title": "Колко дни ще работим и как ще почиваме през 2020 г.? Най-айляшкият месец е май"}
{"url": "https://pik.bg/%D0%B4%D0%B0%D0%B2%D0%B8%D0%B4-%D0%B2%D0%B8%D1%8F-%D0%B8%D0%B7%D0%B8%D0%B3%D1%80%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D1%81%D0%B8-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%B5%D0%BD-%D0%BC%D0%B0%D1%87-news895177.html", "text": "Отборът на Висел Кобе, в чиито редици играят Андрес Иниеста, Лукас Подолски и Томас Вермален, спечели Купата на Императора на Япония след като победи с 2:0 Кашима Антлърс във финала. Купата на Императора е първият трофей в историята на Висел, а в игра за тима в последните секунди на двубоя се появи и испанският нападател Давид Вия, за когото това бе последен мач в професионалната кариера. Двубоят се игра на новооткрития Олимпийски стадион в Токио, който ще посрещне церемониите по откриване и закриване на Олимпийските игри това лято. Сподели:", "date": "2020.01.01", "title": "Давид Вия изигра последния си професионален мач"}
{"url": "https://pik.bg/%D0%B1%D0%B0%D0%BD%D0%BA%D0%B8%D1%82%D0%B5-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B8-15-%D0%BC%D0%BB%D1%80%D0%B4-%D0%BB%D0%B2-%D0%BF%D1%80%D0%B5%D0%B7-2019-%D0%B3-news895067.html", "text": "Към 30 ноември печалбата на банковата система е 1.5 млрд. лв., или с 4.0 процента (59 млн. лв.) повече от тази за 11-те месеца на предходната година, по данни на Българската народна банка. Собственият капитал в баланса на банковата система през ноември намалява с 307 млн. лв. (2.1%) до 14.2 млрд. лв. Отношението на ликвидно покритие към 30 ноември е 271.8 процента (при 269.2 на сто в края на октомври). В края на ноември ликвидният буфер е 28.6 млрд. лв., а нетните изходящи ликвидни потоци – 10.5 млрд. лв. Депозитите в банковата система намаляват през ноември с 436 млн. лв. (0.5%) до 95.8 млрд. лв. Спад е отчетен при депозитите на кредитни институции (с 531 млн. лв.), при тези на нефинансови предприятия (с 270 млн. лв.) и на други финансови предприятия (с 214 млн. лв.). Увеличават се депозитите на домакинства (с 481 млн. лв.) и на сектор „държавно управление“ (с 97 млн. лв.) Сподели:", "date": "2020.01.01", "title": "Банките спечелили 1.5 млрд. лв. през 2019 г."}
{"url": "https://pik.bg/%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%BF%D1%8A%D1%80%D0%B2%D0%B8%D1%8F-%D1%82%D1%83%D1%80%D0%B8%D1%81%D1%82-%D0%B2-%D1%86%D0%B0%D1%80%D0%B5%D0%B2%D0%B5%D1%86-%D0%B7%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-news895171.html", "text": "Млада лекарка от Велико Търново е първият турист за 2020-а година в крепостта „Царевец“. Архитектурно-музейният резерват в старата столица е единственият музеен обект в страната, който работи в първия ден на новата година. Традицията да се посреща с подаръци първият турист в крепостта „Царевец“ е от 12 години. 26-годишната лекарка от старата столица Елица Бодурова е първата, която за 2020 година се разходи, придружена от личен екскурзовод, в крепостта на царете Асеневци: „На Царевец се чувствам по един изключителен начин и исках да съм тук, първият ден от годината да го посрещна на Царевец“. Крепостта „Царевец“ остава най-посещаваният обект за културно-исторически туризъм в България, посочи директорът на Великотърновския историческия музей Иван Църов: „Това е едно място, което е свързано със старата българска история, с най-величавите години на нашата държава“. 8 на сто е ръстът на туристите в архитектурно-музейния резерват, има пътешественици и от екзотични държави, поясни музейният директор: „През миналата година бях много изненадан, когато имаше и туристи от Бурунди“. Сподели:", "date": "2020.01.01", "title": "Посрещнаха с подаръци първия турист в \"Царевец\" за тази година"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D1%81%D1%82%D0%B0%D1%80%D0%B0%D0%B9%D1%82%D0%B5-%D1%81%D0%B5-%D0%B4%D0%B0-%D0%BE%D0%B1%D1%89%D1%83%D0%B2%D0%B0%D1%82%D0%B5-%D1%81%D0%B0%D0%BC%D0%BE-%D1%81-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D1%81%D0%B0-%D0%B2%D0%B8-%D0%BF%D1%80%D0%B8%D1%8F%D1%82%D0%BD%D0%B8-news895107.html", "text": "Хората са по-склонни да търсят грижи, внимание, разбиране и съчувствие. Засилва се мечтателността, състраданието, чувствителността, интуицията. Усещането за реалност отслабва, затова е по-добре да не се предприемат важни неща, но този период е благоприятен за изясняване на фактите. Не бива да се дава воля на отрицателните емоции, тъй като това не само няма да помогне, а напротив, за дълго може да ви изкара от релсите. Старайте се да общувате само с хора, които са ви приятни. Лесно може да се изпадне под чуждо влияние. Това съобщава в своя хороскоп астрологът Ивелина Пенчева. Уязвими са ходилата на краката. Добре е да се носят удобни и меки обувки и да се върви по-малко. Ден за трансформация, вътрешно преображение и възраждане – символ Феникса. Това е доста труден ден, когато не трябва да се претоварвате физически, психически, емоционално. Старайте се да не изразходвате енергията си напразно. Подходящо е за вътрешна работа над себе си. Вслушайте се в гласа на своята интуиция. Външно можете да останете пасивни. Характерно за деня е енергийна нестабилност. Запазете оптимизма си и чувството за хумор. Не се учудвайте, ако се случват непредвидими събития. Възникнали проблеми трябва да се решават бързо, да не им се оставя време за развитие. Благоприятно е за миротворческа и благотворителна дейност. Осмият лунен ден се смята за един от най-добрите за покаяние, духовна концентрация и молитва. Може мислено или реално да  поискате прошка от всички, които волно или неволно сте обидили, а също и вие да простите на тези, които са ви наранили. Сега това става по-лесно, отколкото в други дни. Не изпускайте тази възможност. Полезно е да се отиде на църква, да се поговори със свещеник или духовен учител. Гледайте  пламъка на запалена свещ и си представяйте как всички обиди и неволи изгарят в него. Не планирайте нищо, което изисква голямо напрежение. Особено добре е за интелектуални занимания, да се работи с текстове, да се четат книги и да се решават логически задачи. За заболелите в този ден болестта може да се окаже много опасна. Уязвими са костите, ставите, черния дроб. Може да се гладува и да се проведе изчистване на стомаха и червата. Време за обновление, за очистване - душата, тялото и дома. Освободете се от ненужни и стари вещи. В интимните отношения трябва да сте много внимателни в този лунен ден. Най-добре е да не го правите. Дори да чувствате желание и сили да го осъществите, добре е да се въздържате, за да не си навлечете неприятности. – Добре  е като станете да извършите пълно измиване, да разхвърляте храна за птиците и животните. Хубаво е да постоите малко на вятъра. Добре е да се четат мантри, молитви. Не се препоръчва да се готви в този ден храна. Добре е да се яде всичко кръгло – питки, понички, милинки и др. Луната е в знак Риби до 06:02ч на 2 януари. Продължава 7 лунен ден до 11:50ч на 1 януари (от 11:25ч на 31 декември) Доминиращ 8 лунен ден от 11:50ч на 1 януари до 12:14ч на 2 януари Подстригване след 11:50 ч не се препоръчва. 17 слънчев ден Сподели:", "date": "2020.01.01", "title": "АСТРОЛОГ: Старайте се да общувате само с хора, които са ви приятни"}
{"url": "https://pik.bg/%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D0%B9-%D0%BD%D0%B0-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D0%B0-%D0%B2%D1%8A%D1%80%D1%85%D1%83-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news895127.html", "text": "Севернокорейският лидер Ким Чен-ун обяви край на мораториума върху севернокорейската ядрена и балистична програма, предаде Франс прес. Агенцията се позовава на съобщение на севернокорейската информационна агенция КЦТА. „Нямаме никаква причина да продължаваме да сме едностранно обвързани\" с този мораториум. „Светът скоро ще види новото стратегическо оръжие, с което разполага Северна Корея\", заяви Ким Чен-ун, цитиран от КЦТА. Ким обяви през 2018 г., че Северна Корея вече няма нужда от ядрени опити и опити на междуконтинентални балистични ракети. Днешните изявления на Ким изглеждат слагат край на две години ядрена дипломация със Съединените щати, отбелязва Франс прес. Преговорите между Пхенян и Вашингтон навлязоха в задънена улица след неуспеха на срещата между Ким и американския президент Доналд Тръмп в Ханой през февруари миналата година. На заседание на централния комитет на Корейската трудова партия Ким заяви, че КНДР е готова да продължи да живее в режим на международни санкции, за да съхрани ядрения си потенциал. Американският държавен секретар заяви във връзка с изявленията на Ким, че се надява Северна Корея да избере пътя на мира, предаде „Ройтерс”. „Надяваме се, че председателят Ким ще вземе правилното решение - да избере мира и просперитета, а не конфликта и войната\", изтъкна Помпейо. Сподели:", "date": "2020.01.01", "title": "Ким Чен-ун обяви край на мораториума върху  ядрената програма на Северна Корея"}
{"url": "https://pik.bg/%D0%B4%D0%BE%D0%B1%D1%80%D0%B8-%D1%81%D1%8A%D1%81%D0%B5%D0%B4%D0%B8---%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%B0%D1%82-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%B8%D1%8F-%D0%BF%D1%80%D0%BE%D1%86%D0%B5%D1%81-news895131.html", "text": "През 2020-та година България заедно със Северна Македония за първи път председателства Берлинския процес за сътрудничество със страните от Западните Балкани. Съвместното председателство е резултат от усилията на София и Скопие за решаване на двустранните спорове, раздиращи Балканите от десетилетия, заяви премиерът Бойко Борисов на срещата на върха на Берлинския процес в Познан. За първи път начело на инициативата застава и страна-кандидат за членство. Кулминацията на съвместното председателство ще бъде среща на върха през юли, организирана съвместно от Скопие и София. Берлинският процес е създаден през 2014-та по инициатива на Германия във време на умора от разширяването както в Европейския съюз, така и в страните от Западните Балкани. В региона се появиха нови играчи като Русия и Китай, а целта на инициативата е да пази европейската переспектива жива с развиване на регионалното сътрудничество. „Същественото в Берлинския процес е да надгражда механизмите, които има по разширяване - с включване на гражданското общество, на младите хора, на бизнеса, на учените, с много силни декларации за помиряване“, посочи инистърът на външните работи Екатерина Захариева. През юли страната ни стана постоянен член на Берлинския процес, редом с Австрия, Хърватия, Франция, Германия, Италия, Словения и Великобритания, а само година по-късно ние заставаме начело на инициативата заедно със Северна Македония. „Искрено се радвам, че с моя приятел и колега Бойко Борисов заедно ще ги причакаме всички лидери на Берлинския процес и ще въведем нова практика на съвместно председателстване“, заяви Зоран Заев. Мирът, религиозната толерантност, борбата срещу организираната престъпност - това посочи като приоритети за региона Бойко Борисов и предложи за съвместното председателство. “Да вкараме и екологията и всичко, което може да опази природата на Западните Балкани“, отбеляза Борисов. И както в Триест през 2017-та на България отново се отрежда ролята да съживява европейската мечта за страните от Западните Балкани, след като Северна Македония и Албания бяха попарени от Франция и не получиха през октомври дата за начало на преговори за членство. Сподели:", "date": "2020.01.01", "title": "ДОБРИ СЪСЕДИ - България и Северна Македония председателстват Берлинския процес"}
{"url": "https://pik.bg/%D0%B8%D0%B7%D0%BC%D0%B5%D1%81%D1%82%D0%B2%D0%B0%D1%82-%D1%81%D0%BF%D0%B8%D1%80%D0%BA%D0%B0-%D0%BD%D0%B0-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D1%81%D0%BE%D1%84%D0%B8%D1%8F-news895123.html", "text": "До 30 юни 2020 г. се измества автобусна спирка по линия №107 с код 0893 „кв. Павлово“ на ул. “Ал. Пушкин“, с 25 метра в посока бул. “Цар Борис Трети“. Това съобщиха от пресцентъра на Столична община. Сподели:", "date": "2020.01.01", "title": "Изместват спирка на градския транспорт в София"}
{"url": "https://pik.bg/%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B4%D1%8A%D0%BB%D0%B3%D0%B0%D1%82%D0%B0-%D0%BA%D0%BE%D1%81%D0%B0---%D0%B5%D1%82%D0%BE-%D0%BA%D0%BE%D0%B3%D0%B0-%D0%B4%D0%B0-%D1%81%D0%B5-%D0%BF%D0%BE%D0%B4%D1%81%D1%82%D1%80%D0%B8%D0%B3%D0%B2%D0%B0%D1%82%D0%B5-news894992.html", "text": "Магията на подстригването на косата е в състояние да промени посоката на живота ви. Като отрежете косата си, отрязвате отношението си към миналото. Ако сте преживели неприятна раздяла, позор или унижение, задължително е да отрежете част от косата си. Това ще ви помогне. Посетете фризьорски салон, като предварително изхвърлите всички проблеми от главата си. Най-добрите дни за подстригване са четвъртък и събота. Когато седнете в стола на фризьора, отпуснете се и се потопете изцяло в мечтите си. Мислете само за хубави неща, изгонете от главата си мисълта, че промяна може да не се получи. Ако пък сте решили вие да се подстрижете сами, постоянно си повтаряйте наум: „Нека старото и лошото си тръгне и освободи път на по-доброто”. Ако можете да вземете от фризьора косата си, върнете се вкъщи, изгорете я и кажете: „Старото изгаря, пепелта отлита, щастието ми идва”. Ако ви е зарязал любимият човек, а не можете да забравите това, отрежете косата си колкото се може по-късо и задължително сменете цвета ѝ. Ако сте руса, боядисайте я тъмна или червеникава, ако сте с тъмна коса, станете блондинка. Ако сте с права коса, редовно я навивайте на букли, ако сте къдрава, изправяйте я редовно. Важното е всеки път, когато правите промяна с косата си, да повтаряте наум, че всичко ще бъде наред и най-доброто тепърва ще се случи. Тази магия е много мощна, но с нея не трябва да се прекалява. Ако твърде често сменяте изцяло визията си, това ще отслаби действието на магията. Тази магия се ползва в крайни случаи, когато усещате, че трябва да се отървете от нещо неприятно в живота ви, което вече ви тежи прекалено много. Сподели:", "date": "2020.01.01", "title": "Тайната на дългата коса - ето кога да се подстригвате"}
{"url": "https://pik.bg/%D0%BA%D1%80%D0%B0%D0%B4%D0%B5%D1%86-%D1%81-12-%D0%BF%D1%80%D0%B8%D1%81%D1%8A%D0%B4%D0%B8-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%BA%D0%B0%D0%B1%D0%B5%D0%BB%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-news895087.html", "text": "Рецидивист с 12 присъди задигна 60 метра кабел от два трафопоста в Брезово и Раковски. Срещу него е внесен обвинителен акт от Районната прокуратура в Пловдив за кражбата на медния проводник, собственост на  „Електроразпределение-Юг“- ЕАД, чиято обща стойност е 2 752 лева. 53-годишният крадец  е обрал двата трафопоста в нощта на 14 срещу 15 юли. На три пъти той успял да открадне кабелите, като използвал секретен ключ и специална ножица за рязане на арматура. После натоварил проводниците на колата си - \"Хонда Акорд\". Полицаите обаче го арестували. Рецидивистът е осъждан най-вече за кражби. Той е изтърпял последната си присъда през юли 2018 г. Пред разследващите той се признал за виновен. Спрямо него е взета от съда мярка за неотклонение „задържане под стража“. Сподели:", "date": "2020.01.01", "title": "Крадец с 12 присъди на съд за кражба на кабели в Пловдивско"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82-%D0%BA%D0%B5%D0%B2%D1%80-%D1%81%D0%B2%D0%B0%D0%BB%D1%8F%D1%82-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-news895176.html", "text": "Комисията за енергийно и водно регулиране днес проведе заседание, на което прие решение във връзка с подаденото от „Булгаргаз” ЕАД заявление за утвърждаване на цени за І тримесечие на 2020 г., по които общественият доставчик продава природен газ на крайните снабдители и на лицата с издадена лицензия за производство и пренос на топлинна енергия. Приетото решение е съобразено с последните промени в Закона за енергетиката, с които от субектите, купуващи природен газ от обществения доставчик по регулирани цени, отпадат клиентите, присъединени към газопреносната мрежа, с изключение на лицата, на които е издадена лицензия за производство и пренос на топлинна енергия. Отчетени са и други законови промени, с които се въвежда задължението на обществения доставчик да предлага за продажба на организирания борсов пазар количества природен газ на годишна база за периода 2020 г. – 2024 г., в съответствие със споразумение за изпълнение на програма за освобождаване на природен газ. Утвърдената от Комисията цена за I тримесечие на 2020 г. за продажба на природен газ на крайните снабдители на природен газ и и на лицата, на които е издадена лицензия за производство и пренос на топлинна енергия, е в размер на 44,04 лв./MWh (без цени за достъп, пренос, акциз и ДДС), което в сравнение с действащата цена за ІV тримесечие на 2019 г. е намаление с 0,81 лв./MWh или с 1,81%. В утвърдената цена на природния газ от 44,04 лв./MWh са включени компонента „цена на природния газ на входа на газопреносните мрежи“ в размер на 43,34 лв./MWh лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,56 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ от 0,14 лв./MWh, покриваща разходите на \"Булгаргаз\" ЕАД за съхранение на количества в газохранилището Чирен в изпълнение на задължения по Плана за действие при извънредни ситуации. В цената на природния газ не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. Компонентата „цена на природния газ на входа на газопреносните мрежи“ се образува от обществения доставчик като среднопретеглена стойност при отчитане на последно заявените прогнозни количества природен газ от внос за вътрешния пазар, от местни добивни предприятия и от запаси природен газ с цел продажба през следващия период, условията по договорите за доставка и за достъп и пренос на природен газ до българската граница. Отчита се и движението на цената на петрола и на алтернативните на природния газ горива на световните пазари за последните 9 месеца, както и промяната в осреднения валутен курс на БНБ на лева спрямо чуждестранната валута, в която се заплаща внасяният в страната природен газ, за период от четиридесет и пет дни, предхождащи месеца на внасяне на предложението за утвърждаване на цени. В правомощията на КЕВР е да установи единствено дали заявлението на обществения доставчик \"Булгаргаз\" ЕАД отговаря на изискванията на Наредба № 2 за определяне цените на природния газ и на договора за доставка между \"Булгаргаз\" ЕАД и ООО \"Газпром Експорт\". С утвърдената цена на природния газ за първото тримесечие на 2020 г. цените на топлинната енергия остават непроменени до края на отоплителния сезон. Без промяна остават и цените на електрическата енергия за битовите и небитовите потребители на регулиран пазар. Преди утвърждаването на решението за цената на природния газ за първото тримесечие, в съответствие с нормативните изисквания на 19.12.2019 г. КЕВР проведе открито заседание за обсъждане на изготвения доклад във връзка със заявлението на „Булгаргаз“ ЕАД. В съответствие с изискванията за публичност и прозрачност на институциите откритото заседание беше излъчено онлайн на интернет страницата на регулатора. Решението на КЕВР за утвърждаване на цената на природния газ за І-то тримесечие на 2020 г. е публикувано на интернет страницата на регулатора. Сподели:", "date": "2020.01.01", "title": "ДОБРА НОВИНА ОТ КЕВР: Свалят цената на природния газ"}
{"url": "https://pik.bg/%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%B2-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%B5%D0%B4-%D0%BF%D0%B8%D0%BA-%D0%B7%D0%B0-%D0%BB%D0%B0%D0%BC%D0%B1%D0%BE-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%B8-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D1%82%D0%B2%D0%BE%D1%80%D1%86%D0%B8---news892484.html", "text": "- Талантите си отиват, таланти идват. Този, който създава изкуство, е незаменим. Животът е кръговрат. Поезията не свършва до Ботев. Той е гениален и е велик за своето време. След него идват други. Това не означава, че Ботев е изгубил стойността си. Напротив, просто всяко време има своите таланти и гении. И колкото са повече, толкова е по-богата културата ни. Докато има живот, ще има и таланти. Когато си отидат, особено за изключителни творци, ние тъгуваме. Нормално е. - Народът се прощава с тези, които обича. Когато един творец дарява любов, хората му отвръщат с любов. А когато сее тръни, получава тръни. Всеки човек иска да бъде обичан, особено творецът. А такива като Стефан Данаилов са били обичащи хора и те получиха своята любов. - Има, разбира се. Има прекрасни художници, писатели, музиканти. И ще се раждат още. И те ще изминат своя път. Ще се сблъскат с трудностите, ще се лутат в живота... Не всички успяват. Важното е едно - трябва да се научим да почитаме талантите си. - Един мой приятел определи народа ни така - народ, пълен  с добродетели и проклятие. Малък с тежки комплекси за малоценност. Има сбъркан синдром. Това е проблемът. - Ще дам пример - някъде далече в тишината живее един велик човек и той е написал \"Вечерен тромпет\", това е Борис Христов. Народът не е опростачен, ние си го опростачихме. Днес берем плодовете. Няма човек в света, който да иска да живее в опростачена среда. Нека да си припомним скечовете с Парцалев, Стоянка Мутафова, Калоянчев. Да гледаме \"Българи от старо време\" - там е обяснено защо стана така у нас. Затова Бай Ганьо е нашият символ. Докато живеем в собствената си Ганьовщина, ще сме на това дередже. - Завистта, ниското самочувствие, посредствеността - всичко заедно. А посредствеността се обединява. Талантливият човек живее сам и умира сам. - Всичко зависи от нас. Всеки народ е такъв, какъвто си го създадем. Във времето зависи какво сме моделирали. Ако народът дълго време е бил в ръцете на бездарници, губи интелекта си. - Очаквам да продължа да правя моите изложби. Предстои ми юбилей - 70 г. Като политик разбрах горчивата истина, че една птичка пролет не прави. Помислих си, че мога да направя нещо за България. Горчилката е голяма, когато няма кой да ти каже една добра дума, за това, че си се опитал и си направил нещо добро. - Всеки човек се ражда добър. Малко усилия са необходими, за да се обичаме. Сподели:", "date": "2020.01.01", "title": "Вежди Рашидов в емоционална изповед пред ПИК за Ламбо, Стоянка Мутафова и големите творци - отиват ли си талантите, идват ли нови, защо Бай Ганьо се превърна в национален герой"}
{"url": "https://pik.bg/%D0%B8%D0%B7%D1%80%D0%BE%D0%B4-%D0%B7%D0%B0%D0%BA%D0%BB%D0%B0-%D0%BC%D1%8A%D0%B6-%D0%BF%D0%BE%D0%BC%D0%BE%D0%BB%D0%B8%D0%BB-%D0%B3%D0%BE-%D0%B7%D0%B0-%D1%86%D0%B8%D0%B3%D0%B0%D1%80%D0%B0-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89-news895128.html", "text": "Жител на удмуртския град Сарапул наръга двама непознати мъже, единият от които загина. Както съобщава пресслужбата на регионалния Следствен комитет, в новогодишната нощ двама мъже - на 28 и 33 г. помолили за цигара земляка си. Вместо цигара обаче той извадил нож и им нанесъл прободни наранявания. Един от пострадалите издъхнал на място. Другият мъж бил ранен в шията и ръката и бил откаран в болница. Злосторникът бил задържан. Оказало се, че това е 43-годишен криминално проявен местен жител. По случая е образувано досъдебно производство. Сподели:", "date": "2020.01.01", "title": "Изрод закла мъж, помолил го за цигара в новогодишната нощ"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BA%D1%8A%D0%B4%D0%B5-%D1%81%D0%B5-%D0%B5-%D0%BA%D1%80%D0%B8%D0%BB%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B0%D1%82%D0%B0-17-%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%B8%D1%85%D0%B0%D0%B5%D0%BB%D0%B0-news895173.html", "text": "17-годишната Михаела Иванова от Камено, която изчезна и вдигна на крак полицията, е била открита в дома на нейния приятел, в ж.к. „Меден рудник“ в Бургас. Там единадесетокласничката се стягала да празнува Нова година, съобщава \"Труд\". Пред полицаите тя обяснила, че се скарала с баща си и затова избягала от дома. Родителят й бил против връзката й с пет години по-големия мъж, който се казвал Юсуф. „Като се прибра отначало не ми говореше. Не мога нищо да й кажа, защото ако го направя, започва да пищи“, обясни разстроеният и баща Янко Иванов, който работи като заварчик. Янко наистина е против момчето, защото смята, че е голям за нея и първо Михаела трябва да завърши. Наскоро я кръстили, събрали се цялата рода, празнували и мислели, че тийнейджърката ще скъса с Юсуф, но това не се случило. Михаела Иванова учи в музикално училище, пее прекрасно. Печелила е много медали и знае много странджански песни. Напоследък обаче все слушала турска музика, разказва баща й. Преди две седмици изчезнала приятелката й, която й е адашка - и тя се казва Михаела. До момента не е ясно къде е, говори се, че избягала в Германия. Сподели:", "date": "2020.01.01", "title": "Откриха къде се е крила издирваната 17-годишна Михаела"}
{"url": "https://pik.bg/%D0%BA%D0%B0%D1%82%D0%BE-%D1%82%D0%B5%D1%80%D0%BC%D0%B8%D1%82%D0%B8-%D0%BC%D0%BB%D0%B0%D0%B4%D0%B5%D0%B6%D0%B8-%D1%80%D0%B0%D0%B7%D0%B1%D0%B8%D1%85%D0%B0-%D0%B8-%D0%BE%D0%BF%D0%BE%D1%81%D0%BA%D0%B0%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%BC%D0%BE%D0%BD%D1%82%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news895124.html", "text": "Младежи, разбили и обрали училище в монтанското село Златия, бяха наказани за действията си. Делото срещу единият от тях се гледа преди дни в районния съд в Лом, където крадецът бе наказан с обществено порицание, което да се залепи в кметството на селото, съобщава \"Булнюз\". Кражбата от училище „Христо Ботев“ е била извършена в средата на октомври миналата година, а от разследването станало ясно, че извършителите са В.Б. от Лом и малолетният му авер, който е родом от село Златия. Двамата се наговорили да оберат даскалото, като за целта разбили един от прозорците. След това се качили на втория етаж и счупили дръжките на прозорците и бравите на две от вратите. Отишли до компютърната зала и с дърпане и блъскане изкривили металната решетка, монтирана на входната врата, след което я отворили и влезли вътре. Огледали залата, след което отрязали всички захранващи кабели на компютрите и на техните принтери, отрязали кабелите от инсталацията на осветлението и проводниците на всички разклонители. Вандалите счупили и капака на климатика, за да видят дали вътре има медни кабели, които да отрежат. От залата за компютри се насочили към учителската стая. От там двамата свили електрическа печка и 2 рутера за интернет. Всички кабели, ел.печка и рутерите сложили в един чувал, а дръжките от прозорците и бравите от входните врати в отделен найлонов плик, след което отворили прозорец от другата страна на училището и от там излезли с взетото. За капак се отправили до дома на малолетния, където обгорили медните проводници. Освен общественото порицание В.Б. ще трябва да заплати на директора на училището сума, в размер на 1037 лева, както и около 150 лева за деловодните разноски. Присъдата може да се обжалва или протестира пред окръжния съд в Монтана. Сподели:", "date": "2020.01.01", "title": "Като термити! Младежи разбиха и опоскаха училище в монтанско село"}
{"url": "https://pik.bg/%D0%BA%D0%B0%D0%B4%D1%80%D0%BE%D0%B2%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%82%D0%BE%D1%80%D0%BC%D0%BE%D0%B7%D1%8F%D1%82-%D0%B1%D0%B0%D1%80%D1%81%D0%B0-news894979.html", "text": "Халфът на Барселона - Артур, ще бъде извън игра около три седмици, информира официалният сайт на гранда. Полузащитникът има проблеми с херния. Освен това вратарят на Барса Марк-Андре Тер Стеген, който има проблеми с коляното, излезе от сметките на Ернесто Валверде. Не е ясно колко време ще трябва да се възстановява Тер Стеген. Барса в следващия мач ще играе с Еспаньол. Каталунското дерби ще се проведе на 4 януари. Сподели:", "date": "2020.01.01", "title": "Кадрови проблеми тормозят Барса..."}
{"url": "https://pik.bg/%D0%BC%D0%B0%D0%B4%D0%BE%D0%BD%D0%B0-%D1%81%D0%B5-%D0%B7%D0%B0%D0%BF%D0%BE%D0%B7%D0%BD%D0%B0-%D1%81%D1%8A%D1%81-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-26-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D1%81%D0%B8-%D0%B3%D0%B0%D0%B4%D0%B6%D0%B5-news894948.html", "text": "Нещо повече, макар че за връзката между двамата се разбра едва преди няколко седмици, Мадона и Уилямс са заедно от малко повече от година. За първи път двамата се срещнали през 2015 г., когато Ахламалик е бил на прослушване да се присъедини към танцьорите, с които Мадона пътува по турнета. 61-годишната певица се е запознала с родителите на гаджето си този септември, като малко по-късно ги поканила на гости в дома ѝ. Още отсега тя им е подсигурила и билети за два от концертите й в началото на 2020 г. в Англия и Франция. \"Любовта няма възраст. Синът ми се чувства добре и аз съм щастлив от това\", коментира още бащата на Уилямс. Връзката между Мадона и 26-годишният танцьор Ахламалик Уилямс става все по-сериозна. Това съобщава пред клюкарския сайт TMZ бащата на младото гадже на певицата. По думите на таткото, изпълнителката на Hung Up вече е казала на приятеля си заветните думи \"Обичам те\". Сподели:", "date": "2020.01.01", "title": "Мадона се запозна със семейството на 26-годишното си гадже"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%BE%D1%81%D1%8A%D1%82-%D0%BD%D0%B0-%D0%B0%D0%B3%D1%80%D0%BE%D0%BC%D0%B0%D1%85-%D0%BC%D0%B5%D1%82%D0%BE%D0%B4%D0%B8-%D0%B1%D0%B0%D1%87%D0%B5%D0%B2-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0%D0%BB-%D0%BC%D0%B5%D0%BB%D0%B5%D1%82%D0%BE-%D0%B2-%D1%81%D0%B8%D0%BC%D0%B8%D1%82%D0%BB%D0%B8---%D1%85%D0%B2%D1%8A%D1%80%D0%BB%D1%8F%D0%BB-%D0%BF%D0%B8%D1%80%D0%B0%D1%82%D0%BA%D0%B8-%D0%B8--news895165.html", "text": "Бизнесменът Методи Бачев, който е собственик на крупната строителна фирма \"Агромах\", е човекът, който е спретнал меле с кмета на Симитли Апостол Апостолов в новогодишната нощ. Именно Бачев е този, който е гърмял с пиратки и друга опасна пиротехника насред града, нарушавайки заповедта на градоначалника, научи ПИК. \"Бачев се появи с компания на площада, където хората играеха хора, и започнаха буквално в краката им да хвърлят бомби. Всички в града му знаят нрава и се отдръпнаха, за да не пострада някой, направо развали празника на хората и избягаха от площада. Кметът Апостолов обаче не си замълча\", разказва очевидец на ситуацията пред ПИК. Свидетели допълват, че когато направил забележка на Бачев да престане, скандалният бизнесмен се обърнал с думите \"Ти пък кой си\". Тогава синът на Апостолов се намесил, за да дръпне баща си, но късно, тъй като Бачев ударил кмета. При подадения сигнал на 112 се казало, че има пострадал мъж с избити зъби, което обаче според очевидци не отговаря на истината и единственият ударен е кметът, който искал да въдвори ред. Както медията ни съобщи по-рано, скандалът е станал именно заради безчинствата на местен бизнесмен, а кмета се намесил в последствие, за да гарантира реда в града, но се стигнало до пиянски скандал, влязъл и в полицейските хроники. Бизнесменът Методи Бачев не за първи път лъсва в скандал. Неговото име бе замесено в чутовна изцепка, отново с участието на солидно количество алкохол. На тържество на площада на симитлийското село Черниче, Бачев се изцепва пред всички с грозна реплика за интимни отношения на кмета на Симитли Апостол Апостолов и премиера Бойко Борисов. Пиянската му закачка е заснета на видео и след това предизвика нечуван скандал. Сподели:", "date": "2020.01.01", "title": "САМО В ПИК: Босът на \"Агромах\" Методи Бачев предизвикал мелето в Симитли - хвърлял пиратки и бомбички насред площада върху хората"}
{"url": "https://pik.bg/%D0%BF%D1%80%D0%B0%D0%B2%D1%8F%D1%82-%D0%BE%D1%81%D0%BD%D0%BE%D0%B2%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%B2%D0%B8%D0%BA-%D0%BC%D1%80%D0%B5%D0%B6%D0%B0%D1%82%D0%B0-%D0%B2-%D0%BB%D0%BE%D0%B2%D0%B5%D1%87-%D1%81-4-%D0%BC%D0%BB%D0%BD-%D0%BB%D0%B2-news895060.html", "text": "Община Ловеч ще извърши основен ремонт на водопроводната мрежа в най-големия жилищен комплекс в града – „Младост“. Проектът е за близо 4 милиона лева и ще бъде изцяло финансиран от държавата, предава БНР Общината вече е избрала изпълнител на ремонтните дейности, а от Министерството на регионалното развитие и благоустройството са превели първия транш от почти 812 000 лева. Проектът включва 3 подобекта. За първия от тях ще са необходими близо 2 милиона лева, което ще се осигуряват поетапно от регионалното министерство. За втория подобект са необходими над 1,6 милиона лева, а за третия почти 200 000 лева. Кметът Корнелия Маринова поясни, че рехабилитацията на остарялата водопроводна мрежа в квартала се налага заради лошото и състояние, значителната разлика в налягането в отделните зони на квартала и големите загуби на вода. Сподели:", "date": "2020.01.01", "title": "Правят основен ремонт на ВиК мрежата в Ловеч с 4 млн. лв."}
{"url": "https://pik.bg/%D0%BF%D0%BE%D0%B6%D0%B0%D1%80%D0%B8-%D0%B1%D0%BB%D0%BE%D0%BA%D0%B8%D1%80%D0%B0%D1%85%D0%B0-%D0%BC%D0%BD%D0%BE%D0%B3%D0%BE-%D1%85%D0%BE%D1%80%D0%B0-%D0%BF%D0%BE-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B7%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-news895059.html", "text": "Мобилните телефони, интернет връзките и електричеството излязоха извън строя по южното крайбрежие на щата Нов Южен Уелс заради паднали кули и електропроводи, заяви щатската пожарна. Над 4000 души се оказаха блокирани по плажовете с падането на нощта в Маракута, щата Виктория, където пожарите продължават да заплашват крайбрежния град. Всички пътища от и за района са затворени заради пожарите, заявиха службите за спешна реакция във Виктория. \"Като във военна зона е\", такова сравнение за положението направи Айлийн Оукс, жителка на град Бейтманс Бей, пред австралийската телевизия. Бейтманс Бей от повече от два дни е откъснат от света заради пожарите, което принуди хората да търсят безопасност на плажа. Над 350 км от магистралата за Сидни е затворена заради пламъците, заяви полицията. На помощ на блокираните в крайбрежните градове бяха извикани военните. През утрешния ден ще бъдат използвани военноморски амфибийни транспортни кораби и военни хеликоптери, за да превозят храна, вода и медицинска помощ за откъснатите градове и да евакуират тези от хората там, които пожелаят да се евакуират, заяви австралийското министерство на отбраната. Австралийската метеорологична служба съобщи, че в западните части на Сидни температурите през днешния ден са достигнали 46 градуса, но се очаква пожарникарите да получат известна глътка въздух в първите дни на новата година, защото в четвъртък и петък времето ще стане малко по-благосклонно. Но в края на седмицата се очаква температурите отново да достигнат 40 градуса и повече. Въпреки сложната обстановка с пожарите в Нов Южен Уелс над един милион души посрещнаха новата година в пристанището на Сидни и околността, откъдето станаха свидетели на традиционната зрелищна заря над знаковите забележителности на най-големия австралийски град. Десетки хиляди хора в Югоизточна Австралия преживяха ужас в новогодишната нощ, след като се оказаха обградени от горски пожари, съобщиха австралийските власти, цитирани от БТА. Сподели:", "date": "2020.01.01", "title": "Пожари блокираха много хора по плажовете на Австралия за Нова година"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%B2%D0%B0%D1%81%D0%B8%D0%BB%D1%8C%D0%BE%D0%B2%D0%B4%D0%B5%D0%BD-%D0%B5---%D0%B2-%D0%BF%D1%8A%D1%80%D0%B2%D0%B8%D1%8F-%D0%B4%D0%B5%D0%BD-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D1%87%D0%B5%D1%80%D0%BF%D1%8F%D1%82-10-%D1%86%D0%B0%D1%80%D1%81%D0%BA%D0%B8-%D0%B8%D0%BC%D0%B5%D0%BD%D0%B0-news895072.html", "text": "Св. Василий завършил с отличие кесарийското училище. Тук той се запознал с бъдещия бележит църковен отец св. Григорий Богослов. Образованието му продължило в Константинопол, а по-късно и в Атина - център на културата и просвещението. Младият Василий получил богати познания по философия, литература, риторика, математика, астрономия, медицина, изучавал задълбочено и богословските науки. През 356 г. той се завърнал в родината си и приел св. кръщение. Светската кариера не го привличала. Стремейски се към подвижнически живот, той предприел пътешествие в Сирия, Палестина, Месопотамия и Египет, за да се запознае по-добре с монашеския живот и да намери пример за подражание сред тамошните отшелници. След двегодишно странстване св. Василий основавал монашеско общежитие в близост до Неокесария, на брега на р. Ирис. При него дошъл и св. Григорий. Двамата се отдали на изучаване на Свещеното Писание и съчиненията на църковните отци и писатели, както и на физически труд и молитва. Този период е белязан от засиленото влияние на арианската ерес, която въпреки осъждането й на Първия вселенски събор (365 г.), бил подкрепен от светската власт и продължил да смущава живота на Църквата. Св. Василий взел дейно участие в борбата срещу арианството. През 364 г. той се завърнал в Кесария, приел презвитерски сан и станал близък помощник на Кесарийския епископ Евсевий. В продължение на шест години св. Василий се изявил като незаменим пастир за кесарийските християни. След смъртта на еп. Евсевий те го избрали за свой епископ през 370 година. С голяма всеотдайност той организирал създаването на благотворителен институт, като около новопостроения храм бил изграден голям комплекс, съдържащ болница, страноприемница, работилници, училище, жилища за епископа, свещениците, лекарите и служителите, които приютявали болни и недъгави, крайно бедни бездомници и сираци. Св. Василий отделял най-голямо внимание на богословските спорове със савелиани, ариани и македониани и ревностно защитавал православието, които се водели по негово време. Роден малко след Първия вселенски събор, св. Василий отдал целия си живот на теоретическото обосноваване на истината в православното богословие и успява богословски да подготви догматичното изповядване на вярата от Втория вселенски събор (381 г.), проведен само две години след смъртта му. Израз на своята православна вяра и богати духовни дарования, св. отец дал в творенията си, като при това постигнал изумително хармонично съчетаване на теорията с практиката. Така св. Василий се проявил като вселенски учител на Църквата, стремящ се да я запази от ересите и да я укрепи и въздигне като \"стълб и крепило на истината\" (ср. 1Тим. 3:15). Св. Василий вдъхновено разкрил същността на основополагащия християнски догмат за Свeтата Троица (в Adversus Eunomium, De Spiritu Sancto), като разяснил как всяко от Трите Лица на Света Троица е със Свой личен Ипостас с лични отличителни свойства, но при обща за Трите Лица природа. Св. Василий дал ръководство за истински християнски живот в своите монашески правила, тълкувал Свещеното Писание, като особено в изясняването на Шестоднева разкрил големите си богословски, философски и естественонаучни познания, проявил се и като литургист, съставяйки литургия, известна и до днес под името \"Василиева литургия\". Св. Василий починал на 1 януари 379 г. едва навършил 49 години. - Роден около 330 г. в Кесария Кападокийска (Мала Азия) в знатно и благочестиво семейство, което се отличавало с непоколебима вяра и християнски добродетели. Сподели:", "date": "2020.01.01", "title": "ГОЛЯМ ПРАЗНИК: Васильовден е - в първия ден на новата година черпят 10 царски имена"}
{"url": "https://pik.bg/%D0%BF%D1%8A%D1%80%D0%B2%D0%BE%D1%82%D0%BE-%D0%B1%D0%B5%D0%B1%D0%B5-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-2020-%D0%B3-%D1%81%D0%B5-%D1%80%D0%BE%D0%B4%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news895119.html", "text": "Първото бебе за 2020 година беше родено в пловдивската АГ клиника на УМБАЛ,,Свети Георги”,. Бебето е родено чрез нормално раждане. Носи името Райчо и е изплакало в 0.01 часа, съобщава \"Трафик нюз\". \"Поздравления за дежурния екип д-р Ямаков, д-р Владов, д-р Стоянова-неонатолог и акушерките Гергана Иванчева и Шенгюл Рамдан!\", съобщиха от най-голямата болница в Южна България. Последното бебе за 2019 година проплака в 19,25 часа. Дежурният екип в Родилна зала на АГ клиника - д-р Ямаков, д-р Владов, акушерките Гергана Иванчева и Шенгюл Рамадан, неонатолога  д-р Стоянова и санитар Ани Апостолова, работеха активно в последните часове на старата година и в първите минути на новата 2020 година, съобщиха от лечебното заведение и могат вече да се похвалят с три нормални раждания. Сподели:", "date": "2020.01.01", "title": "Първото бебе на Новата 2020 г. се роди в Пловдив"}
{"url": "https://pik.bg/%D0%BD%D0%BE%D0%B2%D0%B0%D1%82%D0%B0-%D0%B4%D0%B0%D0%BD%D1%8A%D1%87%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%BD%D0%B0-10-%D1%8F%D0%BD%D1%83%D0%B0%D1%80%D0%B8-news894960.html", "text": "съобщават от Националната агенция за приходите. Това е най-ранната дата, на която могат да се подават декларациите за доходите на физическите лица и тези за облагане с корпоративни. Това може да стане както по електронен път, така и на място в офисите на НАП. От Приходната агенция напомнят, че , а крайният срок за обявяване на доходите е 30 април. През март ще е достъпна и предварително попълнена декларация за доходите на гражданите, които имат персонален код на НАП или електронен подпис. Данъчната кампания 2020 г. ще започне на 10 януари, срокът за ползване на 5% отстъпка за ранно деклариране и плащане през 2020 г. е 31 март Сподели:", "date": "2020.01.01", "title": "Новата данъчна кампания започва на 10 януари"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%B3%D0%B0%D0%B7-%D0%BE%D1%82-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-news895136.html", "text": "България е получила достъп до руски газ през \"Турски поток\", съобщава РИА Новости, цитирайки \"Булгаргаз\". В съобщението на компанията се казва, че на 30 декември 2019 г. е било подписано допълнително споразумение с компанията \"Газпром експорт\". Документът предполага изменение в точката за доставяне на газ на територията на България - вместо през Негру Вода в Румъния, тя ще бъде през Странджа, а газта ще постъпи от територията на Турция. \"Финансовата изгода от изменението на този пункт за доставка се оценява на 81 милион лева. Тази икономия е обусловена от отстраняването на загубите от достъпа и транзита през територията на Румъния в размер на около 76 милиона лева, които няма да бъдат изплащани от \"Булгаргаз\" и българските потребители на природен газ\", съобщава компанията. Освен това има и допълнителна изгода в размер на 4,6 милиона лева за сметка на по-ниските тарифи, обявени от оператора \"Булгартрансгаз\" на входа \"Странджа\" в сравнение с Негру Вода. Компанията обещава да намали цената на природния газ за потребители през първите четири месеца на 2020 г. Освен това България смята да транспортира газ за Гърция и Северна Македония. През територията на България преминава 11-километровият участък от газопровода \"Турски поток\", отбелязва изданието и допълва, че обектът ще бъде построен през октомври. Проектът \"Турски поток\" предполага строителството на газопровод, състоящ се от две тръби с мощност от 15,75 милиарда куб.м. всяка. Първата е предназначена за доставка на руски газ към турските потребители, втората - за снабдяване на страните от Южна и Югоизточна Европа. Официалният старт на газопровода е предвиден за 8 януари. Сподели:", "date": "2020.01.01", "title": "ЕКСКЛУЗИВНО В ПИК! България започва да получава газ от \"Турски поток\""}
{"url": "https://pik.bg/%D0%BE%D0%B7%D0%B2%D0%B5%D1%80%D0%B5%D0%BB%D0%B8-%D0%BE%D1%82-%D0%B3%D0%BB%D0%B0%D0%B4-%D0%B3%D0%BB%D0%B8%D0%B3%D0%B0%D0%BD%D0%B8-%D0%B8%D0%B7%D1%8F%D0%B4%D0%BE%D1%85%D0%B0-%D1%83%D0%BB%D0%BE%D0%B2%D0%B0-%D0%BD%D0%B0-%D1%80%D0%B8%D0%B1%D0%B0%D1%80%D0%B8-%D0%B2-%D1%80%D1%83%D1%81%D0%B8%D1%8F-%D0%B2%D0%B8%D0%B4%D0%B5%D0%BE-news895071.html", "text": "Глиганите излезли пред рибарите и се държали доста спокойно. Въпреки това се наложило мъжете да споделят улова си с тях. Инцидентът е заснет на видео. Вероятно глиганите са били обезумели от глад, което е провокирало нетипичното им поведение. Стадо диви свине нападна рибари в района на Ленинград в Русия. Мъжете решили да отидат на риболов, но били изненадани от изгладнелите животни. Сподели:", "date": "2020.01.01", "title": "Озверели от глад глигани изядоха улова на рибари в Русия (ВИДЕО)"}
{"url": "https://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B4%D0%B0%D0%B2%D0%B0-15-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D1%83%D0%BA%D1%80%D0%B5%D0%BF%D0%B2%D0%B0%D0%BD%D0%B5-%D0%BD%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D0%B2%D0%B0%D1%80%D0%BD%D0%B0-%D0%B8-%D0%B7%D0%BB%D0%B0%D1%82%D0%BD%D0%B8-%D0%BF%D1%8F%D1%81%D1%8A%D1%86%D0%B8-news895174.html", "text": "По думите му благодарение на тази финансова подкрепа от премиера и правителството през 2020 г. ще започне работа по решаването на този дългогодишен проблем. С изпълнението на проекта ще бъде възстановен панорамният път за Златни пясъци, който е затворен повече от 10 години, смята Портних. Освен това ще бъдат овладени свлачищните процеси в района и ще бъде разтоварена магистралата към комплексите на север от Варна. Друг очакван резултат е обновяването на инфраструктурата в местността, обслужваща над 3000 домакинства, както и много туристи. Портних посочва още, че в края на 2019 г. правителството е възстановило на общината 25 милиона лева за строителството на новия булевард \"Васил Левски\" във Варна. Министерството на регионалното развитие и благоустройството осигурява 15 милиона лева за укрепване на свлачището в района на местността \"Трифон Зарезан\" на крайморския път между Варна и \"Златни пясъци\", съобщи днес кметът на града Иван Портних в социалните мрежи. Сподели:", "date": "2020.01.01", "title": "Правителството дава 15 млн. лева за укрепване на свлачището между Варна и \"Златни пясъци\""}
{"url": "https://pik.bg/%D0%BF%D1%8A%D1%80%D0%B2%D0%B8%D1%8F%D1%82-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%87%D0%B5%D1%81%D0%BA%D0%B8-%D0%B2%D0%B5%D1%81%D1%82%D0%BD%D0%B8%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8%D0%B7%D0%B4%D0%B0%D0%B4%D0%B5%D0%BD-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-%D1%81%D1%82%D0%B0%D0%B2%D0%B0-%D0%BD%D0%B0-60-%D0%B3%D0%BE%D0%B4%D0%B8%D0%BD%D0%B8-news895074.html", "text": "Редколегията на вестник \"Надежда\" се събира на поредната планьорка всяка седмица . Освен че вестникът се издава в Старозагорския затвор, редакторите са лишени от свобода, а редакцията се намира в една от килиите. Шестима редактори и един фотограф подготвят изданието от 8 страници, което всеки месец се разпространява в отделенията на затвора . Нито един от седмината не е бил журналист. В квадратчето на редколегията, на последна страница, са изписани с личните си имена. Петима са висшисти - юрист, икономист, инженер, специалист по публична администрация, възпитаник на НСА, а останалите двама са шеф готвач и абитуриент от езикова гимназия . Всеки един от редакторите говори по два чужди езика. \"Последната за годината планьорка се проведе заедно с Дискусионен клуб \"Кеймбридж\". Клубът е основан преди две години от мъже, които са зад решетките заради дългосрочни присъди. Това е отворена група\", обясни Радост Найденова, началник на сектор \"Социални дейности и възпитателна работа\" в старозагорския затвор, цитирана от БТА.. Идеята е мъжете, докато излежават присъдите си, да се съхранят като личности. Според нея, така се формира ядро с лидерски качества и потенциал. Всеки един от тях е участник и в програмата \"Споделено знание\" и е преподавател по чужди езици, компютърна грамотност, занаяти или Отговорно шофиране, които организира затворническата управа в Стара Загора. Рубриката \"Новини\" е много богата, защото събитията в Старозагорския затвор не са малко, казва един от редакторите, който е изкарал първите 6 години от присъдата си в Италия. По думите му, на Апенините няма такъв бурен, интересен и смислен живот зад решетките. С нетърпение в килиите се очакват спортните новини. Тук, в затвора, тренират в импровизираните спортни зали бокс, йога, футбол. Най-изявеният клуб е по бокс, а треньорът вече чете Блез Паскал, обясни библиотекарът, който също е член на редколегията. Вестникът отразява и дейността на клуба \"Анонимни алкохолици\" , който е учреден преди 5 години в Старозагорския затвор, и също е първият в нашата страна в местата за лишаване от свобода. Не е прекъсвал нито ден работа и през тази година е бил домакин на международен форум. Това е доброволна инициатива, която има видими резултати, изтъкна Радост Найденова. С интерес от читателите в килиите се очакват и новините за църковния хор, сформиран от петима мъже, които са открили Бог в затвора. Църковните празници също са тема, която намира място на страниците на \"Надежда\". Последната страница е отделена за кулинарни рецепти, които тук са много търсени. На нея е отделено място и за обяви, в които има много хумор, а текстовете се измислят от редакторите. Например: \"Дървеница търси донор на кръв с добро сърце, здрав сън и тънка кожа\" или \"Бивш ало измамник заменя телефони на богати старици за номера на девойки от Лична драма с цел брак по сметка!\". \"Планьорката продължи около три часа. За нас най-важно е да открием дефицитите на всеки един затворник и да се опитаме да ги запълним със смислени занимания\", обясни Радост Найденова. Девизът на изданието е \"Капката пробива камъка\", допълни един от редакторите. \"Надежда\" е наследник на вестник \"Прелом\", който започва да се отпечатва през 1960 г. и е първият в Системата на българските затвори. Изданието, което е черно-бяло, се финансира със собствени средства, материали, труд и идеи. 2020 година е юбилейна за изданието, а редакторите искат да обогатят рубриките с нови и още по-интересни събития. Две от тях са вече известни. Възстановява се драматичния състав и танцовата група в затвора. Сподели:", "date": "2020.01.01", "title": "Първият затворнически вестник в България, издаден в Стара Загора, става на 60 години"}
{"url": "https://pik.bg/%D0%B5%D1%81-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%83%D0%B4%D1%8A%D0%BB%D0%B6%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%B5%D0%BD%D0%BE%D1%81-%D0%BD%D0%B0-%D1%80%D1%83%D1%81%D0%BA%D0%B8-%D0%B3%D0%B0%D0%B7-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0-news895075.html", "text": "Заместник-председателят на Европейската комисия Марош Шефчович приветства удължаването на споразумението за пренос на руски газ през Украйна. Това е голям ден за европейската енергийна сигурност, всичко си дойде на мястото, се посочва в изявление на Шефчович. Той отбелязва, че Москва и Киев са подписали документа на основата на предварителното политическо споразумение, постигнато с посредничеството на ЕК. Шефчович приветства и споразумението за свързването на газопреносните мрежи на Украйна и Словакия, също постигнато с подкрепата на комисията. Сключването на споразуменията означава, че доставките от Русия за Европа през Украйна продължават и това е пример за приноса на ЕС, допълва той. Сподели:", "date": "2020.01.01", "title": "ЕС приветства удълженото споразумение за пренос на руски газ през Украйна"}
{"url": "https://pik.bg/%D1%87%D0%B5%D1%81%D1%82%D0%B8%D1%82%D0%B0-%D0%BD%D0%BE%D0%B2%D0%B0-2020-%D0%B3%D0%BE%D0%B4%D0%B8%D0%BD%D0%B0-news895014.html", "text": "Честита Нова 2020 година! Екипът на агенция ПИК Ви пожелава здраве, щастие, семеен уют, мир и благоденствие, и да са пълни дните ви с любов. Нека всеки да работи усърдно, да приема смело предизвикателствата и да реализира мечтите си! Напълнете чашите с шампанско и да вдигнем наздравица! Нека годината е по-добра, спокойна и успешна! Бъдете здрави и щастливи! Бог да пази България! Сподели:", "date": "2020.01.01", "title": "ЧЕСТИТА НОВА 2020 ГОДИНА!"}
{"url": "https://pik.bg/%D0%BB%D0%B5%D0%BA%D0%B0%D1%80%D0%B8-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%B9%D1%82%D0%B5-%D0%B3%D1%8A%D1%80%D0%B4%D0%B8%D1%82%D0%B5-%D1%81%D0%B8-2-%D0%BF%D1%8A%D1%82%D0%B8-%D0%B2-%D0%BC%D0%B5%D1%81%D0%B5%D1%86%D0%B0-%D0%B7%D0%B0-%D0%B1%D1%83%D1%87%D0%BA%D0%B0-news894990.html", "text": "Не всяка бучка, която напипате на гърдите си, е рак на гърдата. Може да става въпрос за киста. Никога недейте да се паникьосвате, преди да сте посетили специалист, който да ви постави точната диагноза. Недейте обаче и да правите грешката да не познавате тялото си и въобще да не проверявате за бучки. Най-добре е да се самоизследвате поне два пъти месечно. Преди лягане опипвайте гърдите си, като не трябва да ги притискате много силно. Недейте да проверявате, когато сте под душа, тъй като тогава е по-голяма вероятността да се усети нещо като бучка. Може да огледате бюста си и докато сте пред огледалото. Ако забележите промяна, разлика в двете гърди като размер или промяна в самата кожа, формата на зърното, най-добре е да се отиде на преглед за всеки случай. Бучката може да е от така наречените \"солидни\", които са съмнителни за злокачествено образувание. При младите жени обаче най-често става въпрос за доброкачествени фиброаденоми. При по-възрастните пък по-често бучката са доброкачествени кисти при фиброкистична болест. Лекарите са категорични, че няма зависимост между големината на бюста и заболеваемостта. При жените с по-голям бюст туморно образувание се открива по-трудно, тъй като гърдата е по-голяма. Затова и при опипване е по-трудно на тези дами да усетят, ако имат бучка, ако тя е по-малка с големина от около 1 см. Сподели:", "date": "2020.01.01", "title": "Лекари: Проверявайте гърдите си 2 пъти в месеца за бучка!"}
{"url": "https://pik.bg/%D0%BD%D0%BE%D0%B2%D0%BE-20-%D0%B1%D0%B0%D0%B9%D0%B4%D1%8A%D0%BD-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%B0-%D1%81%D1%80%D0%B5%D1%89%D1%83-%D1%82%D1%80%D1%8A%D0%BC%D0%BF-news894921.html", "text": "Бившият американски вицепрезидент Джоузеф Байдън рязко промени позицията си по въпроса да даде показания по време на импийчмънта в Сената срещу президента Доналд Тръмп, съобщава The Wall Street Journal. На проведените тази събота срещи с избиратели от щата Айова той заяви, че „ще изпълни всички изисквания, за да даде показания”. Изданието припомни, че преди ден на среща в същия щат с редакторите на в. The Des Moines Register Байдън заяви, че няма да се подчини на Сената по даване на показания в рамката на импийчмънта. Той поясни, че съгласието му за такива показания ще позволи на Тръмп да отвлече вниманието на обществеността от импийчмънта и да превключи самата процедура срещу Байдън. Веднага след това бившия вицепрезидент бе критикуван от съперничката му Елизабет Уорън. Сенаторката от щата Масачузетс също се бори за номинацията на Демократическата партия за неин кандидат президент. Сподели:", "date": "2020.01.01", "title": "Ново 20: Байдън готов да свидетелства срещу Тръмп"}
{"url": "https://pik.bg/%D0%BF%D0%BE%D1%81%D1%82%D0%B0%D0%B2%D0%B8%D1%85%D0%B0-%D1%82%D0%B0%D0%B1%D0%BB%D0%BE-%D0%B7%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%BD%D0%BE%D1%81%D1%82-%D0%BA%D1%8A%D0%BC-%D0%B0%D0%BA%D1%83%D1%88%D0%B5%D1%80%D0%BA%D0%B8%D1%82%D0%B5-%D0%B8-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news895024.html", "text": "Табло за благодарност към лекарите и акушерките в АГ отделението на Областната болница в Пазарджик е част от нововъведенията през отиващата си година, предаде репортер на Радио \"Фокус\" - Пазарджик. Идеята на на старшата акушерка Стефка Танева. На импровизираното табло всички пациенти на отделението могат да оставят своите бележки с благодарност за грижите, положени за тях и техните новородени. С щипки вече са закачени над 30 бележки и картички от доволни пациенти. Никой от тях не е пестил хвалебствия и благодарности за доброто и професионално отношение на персонала на АГ отделението. Сподели:", "date": "2020.01.01", "title": "Поставиха табло за благодарност към акушерките и лекарите в болницата в Пазарджик"}
{"url": "https://pik.bg/%D0%B1%D0%BD%D1%82-%D0%B8%D0%B7%D0%BB%D1%8A%D1%87%D0%B2%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%BF%D1%80%D0%B5%D0%B7-%D0%BC%D0%B0%D0%B9-news895062.html", "text": "И през 2020 година ще можем да гледаме на живо най-голямата музикална надпревара в Европа - \"Евровизия\". БНТ1 този път ще излъчи пряко не само финала на конкурса, но и двата полуфинала. Предстоящото издание ще се състои в Ротердам, Холандия, през май следващата година. Двата полуфинала ще бъдат на 12 и 14 май, а самият финал - на 16 май. На 28 януари пък ще бъде изтеглен жребият, на който ще стане ясно в кой от двата полуфинала на \"Евровизия\" 2020 ще участва България. В края на ноември беше обявено името на изпълнителя, който ще представи страната ни на музикалния конкурс. Това е 22-годишната певица Виктория Георгиева. Момичето за първи път се появи на малкия екран през 2015 г., когато участва в \"Х Фактор\". Не успя да грабне голямата награда, но стигна до Топ 5 в предаването. Новината, че точно тя ще ни представи на \"Евровизия\", предизвика разгорещени дискусии, тъй като очакванията бяха да бъде избрана дъщерята на Саня Армутлиева - Алма, която прави стремглава музикална кариера. За разлика от нея Виктория все още не е толкова популярна, заради което имаше известни критики към избора й. Младата певица обаче ще положи сериозни усилия да опровергае негативните коментари. Песента й за състезанието в Ротердам ще бъде представена през март, като по създаването й Виктория ще работи с български и международни композитори във Виена, Лондон и София. Междувременно организаторите представиха дизайна на сцената, която ще бъде доста впечатляваща. Тя ще се откроява с нетрадиционната, минималистична и модерна концепция, която ще осигури атрактивно представяне на всяка от песните и участниците в надпреварата. Дизайнът е вдъхновен от мотото на 65-ото издание Open Up и типичните холандски пейзажи. Друг важен момент ще е \"зелената стая\", където изпълнителите изчакват своя звезден момент и гледат изпълненията на конкурентите си. Сподели:", "date": "2020.01.01", "title": "БНТ излъчва \"Евровизия\" през май"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BF%D0%BE%D0%B7%D0%B4%D1%80%D0%B0%D0%B2-%D0%BA%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-2020-%D0%B3%D0%BE%D0%B4%D0%B8%D0%BD%D0%B0-news895099.html", "text": "Премиерът Бойко Борисов по традиция първи поздрави българите с настъпването на новата 2020 година. Сподели:", "date": "2020.01.01", "title": "ПЪРВО В ПИК: Премиерът Бойко Борисов с поздрав към българите за новата 2020 година"}
{"url": "https://pik.bg/%D0%BC%D0%BE%D0%BC%D1%87%D0%B5%D0%BD%D1%86%D0%B0-%D0%BF%D1%80%D0%BE%D0%BF%D0%BB%D0%B0%D0%BA%D0%B0%D1%85%D0%B0-%D0%B2-%D0%BF%D1%8A%D1%80%D0%B2%D0%B8%D1%82%D0%B5-%D1%87%D0%B0%D1%81%D0%BE%D0%B2%D0%B5-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D1%81%D0%B2-%D0%B0%D0%BD%D0%BD%D0%B0-news895157.html", "text": "2020 г. се оказа щедра на юнаци в Родилното отделение на УМБАЛ \"Св. Анна\"-София АД. В 0, 34 ч. по нормален начин се ражда момченце, тежко 3850 гр., а в 1,43 ч. чрез секцио се ражда момченце с тегло 2600 гр. Сподели:", "date": "2020.01.01", "title": "Момченца проплакаха в първите часове на новата година в \"Св. Анна\""}
{"url": "https://pik.bg/%D1%82%D0%B0%D0%B9%D0%B2%D0%B0%D0%BD-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD-%D1%81%D1%80%D0%B5%D1%89%D1%83-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-news895033.html", "text": "Законодателството е част от дългогодишни усилия за осуетяване на възможни опити на Китай да повлияе на политиката и демократичния процес посредством незаконно финансиране на политици и медии, както и с други методи. Стъпката допълнително напряга връзките между Тайпе и Пекин, който подозира тайванската президентка Цай Ингвен в стремеж към формална независимост и е засилил натиска над нея, откакто пое властта през 2016 г. „Възходът на Китай представлява заплаха за всички страни и Тайван е изправен пред най-голяма заплаха“, заяви Чен У-по от Демократичната прогресивна партия, която има мнозинство в парламента. „Тайван е на фронтовата линия на китайската инфилтрация и спешно се нуждае от закон за защита на правата на народа си“, допълни той. Депутатите от партията на Цай Ингвен ДПП подкрепиха законопроекта, който бе одобрен с 67 гласа „за“ срещу нула „против“, въпреки критиките на опозицията, че текстът е „политически инструмент“ за спечелване на гласове преди изборите. Депутатите от основната опозиционна партия Гоминдан, която се обявява за по-тесни връзки с Китай, не участваха в днешния вот. Новият закон влиза в сила, след като Цай Ингвен го подпише през януари. Всеки заподозрян в незаконни действия в полза на Пекин е заплашен от до седем години затвор. Тайванският парламент прие днес закон срещу намеса и предполагаеми заплахи от Китай, докато островът се готви за президентски вот на 11 януари на фона на засилено напрежение с Пекин, предаде БНР. Сподели:", "date": "2020.01.01", "title": "Тайван прие закон срещу китайска намеса в политиката"}
{"url": "https://pik.bg/%D1%82%D1%80%D0%B5%D0%BD%D1%8C%D0%BE%D1%80-%D1%80%D1%83%D1%85%D0%BD%D0%B0-%D0%B2-%D1%81%D1%8A%D0%BB%D0%B7%D0%B8-%D1%81%D0%BB%D0%B5%D0%B4-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F-%D1%82%D1%80%D0%B8%D1%83%D0%BC%D1%84-%D0%B2-%D0%B6%D0%B8%D0%B2%D0%BE%D1%82%D0%B0-%D1%81%D0%B8-news895041.html", "text": "Всички, които обичаме футбола, знаем, че той е повече от една игра. Емоцията и страстта винаги са водещи, а понякога са толкова силни, че трудно сдържаме сълзите си. Сълзи от радост имаше по лицето на старши треньора на Монтерей Антонио Мохамед, след като воденият от него Монтерей спечели по драматичен начин титлата в Мексико. Монтерей победи след изпълнение на дузпи Америка и за пети път триумфира като шампион, а за аржентинеца със сирийски и ливански корени това беше едно спазено обещание към покойния му син Фарид, пише спортал.бг. През 2006 година Антионио Мохамед претърпява тежка автомобилна катастрофа, в която 9-годишният му син загива. Детето е почитател на Монтерей, където баща му е играл в края на 90-те. То обаче харесва и любимия тим на Мохамед - аржентинския Уракан. Именно в този отбор работи специалистът по време на инцидента. Антонио Мохамед едва не губи крака си в катастрофата, аа след като се възстановява, дава две обещания пред гроба на сина си. Първото е да върне Уракан в елита, а второто е един ден да се завърне в Монтерей и да донесе титлата на тима. Обещание №1 е изпълнено още през следващия сезон, а в неделя Антонио Мохамед направи Монтерей шампион и докато всички около него празнуваха неудържимо, той просто седна на резервната скамейка и се разрида. Преди две седмици Монтерей участва и на Световното клубно първенство, където загуби на полуфиналите от Ливърпул с 1:2 след гол в последната минута. Сподели:", "date": "2020.01.01", "title": "Треньор рухна в сълзи след най-големия триумф в живота си"}
{"url": "https://pik.bg/%D1%85%D0%B0%D0%BF%D0%B2%D0%B0%D0%B9%D1%82%D0%B5-%D1%81%D0%BF%D0%BE%D0%BA%D0%BE%D0%B9%D0%BD%D0%BE-%D1%82%D0%B5%D0%B7%D0%B8-9-%D1%85%D1%80%D0%B0%D0%BD%D0%B8-%D0%BD%D0%BE%D1%89%D0%B5%D0%BC-news895025.html", "text": "Много хора имат навика да хапват стабилно на вечеря, а малко преди лягане да завършват вечерта с още нещо - пуканки пред телевизора, сладичко или още няколко хапки от вкусната вечеря. Досега се смяташе, че това е лоша идея и води до качване на килограми. Последните проучвания показват обаче, че има продукти, които може да ядем преди лягане и дори през нощта. 1. Сирене Когато похапвате сирене вечер, то трябва да е парченце, а не цял килограм. Този продукт съдържа голямо количество фибри, които помагат за засищане на тялото до следващия ден. Може да използвате нискомаслено сирене, за да държите теглото си под контрол. 2. Извара Изварата съдържа казеинов протеин. Той се усвоява изключително бавно от организма. Това го превръща в един от най-добрите протеини за похапване вечер, тъй като повишава чувството на ситост. 3. Хумус Хумусът е чудесен източник на протеини. Особено, ако е приготвен в домашни условия. В случай че сте гладни, пръчиците от моркови и целина, потопени в хумус, са чудесна опция. 4. Кисело мляко Учените са доказали, че киселото мляко е идеално за вечеря. То съдържа голямо количество протеини, малко мазнини и почти никаква захар. Добавете плодове към него, за да го направите още по-вкусно. 5. Крекери Когато говорим за крекери, имаме предвид пълнозърнести със сложни въглехидрати и ниско съдържание на калории. Добавянето на малко хумус, извара или парче сирене може да ги направи дори още по-апетитни. 6. Пуканки Може да звучи странно, но пуканките влизат в списъка със здравословни вечерни закуски. Не говорим за тези, които се приготвят в микровълнова печка, а за онези с горещ въздух. Те са нискокалорични и помагат за поддържане на талията. Добавете чесън, чили или други подправки към тях и се насладете на здравословен вкус. Те представляват чудесна опция за здравословно похапване вечер. Едно яйце съдържа едва 75 калории. Освен това е богато на протеини, които предоставят чувство на ситост за по-дълъг период от време. Зеленчуците са чудесни, тъй като повечето от тях имат висок гликемичен индекс и предотвратяват чувството на глад на следващия ден. Може да приготвите предварително пръчици от моркови и целина или смесена салата. 9. Банани Въпреки че бананите са висококалорични плодове, те съдържат голямо количество калий и магнезий, които насърчават релаксацията. Освен това са богати на мелатонин и помагат при безсъние безсъние. 7. Яйца 8. Зеленчуци Сподели:", "date": "2020.01.01", "title": "Хапвайте спокойно тези 9 храни нощем"}
{"url": "https://pik.bg/%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-%D1%81%D0%B8-%D1%80%D0%B0%D0%B7%D0%BC%D0%B5%D0%BD%D0%B8%D1%85%D0%B0-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B8-%D0%BF%D0%BE%D0%B7%D0%B4%D1%80%D0%B0%D0%B2%D0%BB%D0%B5%D0%BD%D0%B8%D1%8F-news894896.html", "text": "Президентът на Русия Владимир Путин и лидерът на Китай Си Дзинпин са си разменили новогодишни поздравления, съобщава агенция „Синхуа”, цитирана от „Газета”. В новогодишното си обръщение към руския лидер Си Дзинпин отбелязва съвместните успехи на Русия и Китай в областта на икономиката, търговията, енергетиката, науката и техниката. Китайският ръководител подчертава, че сътрудничеството между двете страни през отиващата си 2019 година е било плодотворно и е донесло сериозни изгоди и за двете страни. Президентът на Русия Владимир Путин също е обърнал внимание на прогреса в отношенията между двете страни. Той е изразил надежда за всестранно сътрудничество на международното поле. Сподели:", "date": "2020.01.01", "title": "Лидерите на Русия и Китай си размениха новогодишни поздравления"}
{"url": "https://pik.bg/%D0%B3%D0%B0%D1%80%D0%B4%D0%B8%D1%8A%D0%BD-%D0%B3%D1%8A%D1%80%D0%BC%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8-%D1%81%D0%B0-%D0%BF%D0%BE%D0%B2%D0%B5%D1%80%D0%B8%D1%82%D0%B5%D0%BB%D0%BD%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BD%D0%B0-%D0%B4%D0%B0%D1%83%D0%BD%D0%B8%D0%BD%D0%B3-%D1%81%D1%82%D1%80%D0%B8%D0%B9%D1%82-%D0%B7%D0%B0-%D0%B0%D0%BB%D0%BA%D0%BE%D1%85%D0%BE%D0%BB%D0%B8%D0%B7%D0%BC%D0%B0-%D0%BD%D0%B0-%D0%B1%D0%BE%D1%80%D0%B8%D1%81--news895044.html", "text": "Русия би могла да стане „асоцииран член“ на НАТО преди 25 години, ако предложението на Министерството на отбраната получи подкрепа, според поверителни документи от Даунинг стрийт, които също разкриват информации за алкохолизма на Борис Елцин, пише британският вестник The Guardian, цитиран от \"Фокус\" . Предложението, насочено към слагане на край на века на антагонизма Изток-Запад, е разкрито в документи, публикувани от Националния архив на Великобритания. Представен от Малкълм Рифкинд, тогава министър на отбраната, на стратегическо съвещание в лятната резиденция на британския премиер „Чекърс“ планът е целял да се разсеят подозренията на Кремъл за разширяването на съюза на изток. През 1995 г. Елцин беше президент и студената война приключи. Взаимоотношенията с Москва бяха активни, а Русия се опитваше да се примири със свитите международни граници, припомня изданието. Елцин се оказа непредсказуем съюзник. Досиетата показват, че той е призовал западните лидери на среща на върха в Халифакс, Канада, да забавят разширяването на НАТО до изборите в Русия, тъй като \"общественото обсъждане можело да създаде проблеми\". Но лошото здраве и алкохолизмът застрашиха авторитета му. През предходната година той не бе успял да слезе от самолет по време на спиране в Ирландия на фона на слухове за алкохолизъм и сърдечен удар. Идеята за успокояване на тревогите на Русия се е появила в подготвителни бележки за външнополитическия семинар в „Чекърс“. В десетстранично изложение Рифкинд твърди тогава, че: „Възможно решение би било създаването на нова категория „асоцииран член на НАТО“. Такъв статут не би могъл да включва гаранции по член V (който обявява, че атака срещу една държава е атака срещу всички членове), членство в IMS (Международния военен щаб на НАТО) или рускo вето и следователно не би променил същността на НАТО. „Това обаче ще даде на Русия официален статут в НАТО, ще й позволи да присъства по право, на министерски и други срещи и ще насърчи постепенното сближаване и хармонизиране на политиката, доктрината и практиката.“ Проблемът, според него, е, че посткомунистическата Русия „е влязла в трудна и съмнителна фаза, когато Елцин видимо е отслабен, а руските демократи и прозападните политици са в позиция на отбрана“. Дори реформаторите, добави Рифкинд, „са антагонистични за разширяването на НАТО“. Асоциираното членство може да бъде решението. „Най-важното би било да се осигури приемлива рамка, която би позволила на разширяването да продължи напред, без негативни реакции от страна на Русия. „Статутът на асоцииран член също би предоставил основата на надеждна стратегия за отношенията на НАТО с някои други нови независими източноевропейски държави, по-специално с Украйна. Държави като Украйна, балтийските държави, Беларус и Молдова се нуждаят от укрепване на международния си статут, за да не попаднат повторно в прегръдките на Москва. \" Външното ведомство е подходило предпазливо към идеята. Договор между Русия и НАТО за създаване на нови отношения може да е необходим, но „отношенията не трябва да се основават на лъжливи руски очаквания, че един ден тя ще стане пълноправен член на НАТО. „Не трябва да повтаряме, в контекста на НАТО, позицията, която ЕС има по отношение на Турция - да обещава перспективата за влизане, която не възнамерява да спазва. Това може да бъде дълбоко дестабилизиращо.\" Протоколите от срещата показват, че Рифкинд е казал на колегите си, че настоящата политика не е „достатъчно ясна“. Великобритания „трябваше да реши дали да поддържаме строго разграничение между НАТО и Русия… Трябваше да направим Русия по-нормален член на западното семейство. Трябваше да помогнем на Елцин да превърне Русия в по-нормална европейска държава.\" Попитан за неговата инициатива тази седмица, Рифкинд отговори: „Това беше преди ерата на Путин. Тогава бяха Горбачов и Елцин, които бяха много кооперативни и искрено искаха да станат по-близки до Запада. Русия подкрепи действията срещу Саддам Хюсеин в първата война в Персийския залив. „Те бяха недоволни от разширяването на НАТО, но не вдигаха толкова шум по въпроса, колкото бихме очаквали… Затова се опитвах да намеря начин да кажа дали можем да подкрепим тясно сътрудничество с Русия, оттук и предложението ми да станат асоцииран член. „Въпреки че тази идея не се случи, тя доведе до Съвета НАТО-Русия. Това насърчи разбирането, обсъждането и консултациите между НАТО и Русия. Русия посещаваше някои срещи на НАТО. За съжаление това приключи след като Путин анексира Крим.\" Сподели:", "date": "2020.01.01", "title": "Гардиън гърми: Разкрити са поверителни документи на Даунинг стрийт за алкохолизма на Борис Елцин"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0---%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%BB%D0%B8%D0%B7%D0%B0-%D0%B2-%D1%87%D0%B0%D0%BA%D0%B0%D0%BB%D0%BD%D1%8F%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0-%D0%B4%D0%BE-%D0%B0%D0%BF%D1%80%D0%B8%D0%BB-news895121.html", "text": "До април се очаква България да влезе във валутно - курсовия механизъм ERM II, известен като \"чакалнята за еврозоната\". Заедно с това страната ни трябва да влезе в тясно сътрудничество с единния банков надзор. Това са две от най-важните стъпки по пътя на България към приемането на еврото, които ще бъдат емблематични за 2020 година. Според финансовия министър е напълно реалистично точно след три години да започнем да плащаме с евро. За да се присъедини към ERM II, България трябва да изпълни всички критерии от договора от Маастрихт, които поставят ограничения на дълга и дефицита на всяка от държавите. Също така има критерий, свързан с инфлацията. Страната ни отговаря на всички тях от години. Финансовият министър Владислав Горанов: \"Единственото условие, което остава, е изпълнението на плановете за увеличаване на капиталовите буфери на две от българските банки\". Мерките се очаква да бъдат изпълнени, включително и чрез набиране на капитал през борсата. Те бяха предписани от Европейската централна банка, която миналата година провери качеството на активите и направи стрес - тестове на шест банки. Петър Андронов, председател на банковата асоциация: \"Българските банки се представиха достойно. Проверката постанови и постави въпроси за решаване, но добрата новина е, че тези въпроси са в обхвата на възможностите на институциите\". Тъй като българският лев е обвързан с еврото чрез валутния борд, най-важната функция от престоя в т.нар. чакалня за еврозоната е изпълнена: \"За нас това е религиозен въпрос, така че няма нещо, което можем да кажем с по-голяма сигурност от това: никаква промяна в паричния режим. Единствен изход от това, което имаме в момента като режим на фиксиран валутен курс ще бъде приемането на еврото\" - заяви гуверньорът на БНБ Димитър Радев, цитиран от БНР. България е първата държава, на която бе поставено изискването, за да влезе в ERM II, да се обвърже и с единния банков надзорен механизъм. То бе поставено и пред Хърватия, която също заяви намерение за присъединяване. За да се получи одобрение, трябва да има одобрението на всички държави - членки на валутно - курсовия механизъм - т.е. държавите от еврозоната и Дания, както и от Европейската централна банка. Сподели:", "date": "2020.01.01", "title": "ДОБРА НОВИНА - България влиза в \"чакалнята за еврозоната\" до април"}
{"url": "https://pik.bg/%D0%BD%D0%B5%D1%82%D0%B0%D0%BD%D1%8F%D1%85%D1%83-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%BE%D1%82-2-%D0%B4%D0%BE-4-%D1%8F%D0%BD%D1%83%D0%B0%D1%80%D0%B8-news895045.html", "text": "Премиерът на Израел Бенямин Нетаняху ще направи официално посещение в Гърция от 2 до 4 януари 2020 година, предава гръцката информационна агенция ANA-MPA, цитирана от \"Фокус\". По време на престоя си израелският премиер ще проведе двустранни срещи с гръцкия премиер Кириакос Мицотакис, президента на Република Гърция Прокопиос Павлопулос, министъра на външните работи Никос Дендиас и президента на Република Кипър Никос Анастасиадис, с когото ще обсъди въпроси от взаимен интерес. Нетаняху ще участва и в тристранна среща на върха с Мицотакис и Анастасиадис, която ще бъде последвана от подписването на междуправителственото споразумение между Израел,Гърция и Кипър за газопровода EastMed и съвместни изявления на тримата държавни лидери. Сподели:", "date": "2020.01.01", "title": "Нетаняху ще направи официално посещение в Гърция от 2 до 4 януари"}
{"url": "https://pik.bg/%D0%BF%D1%83%D1%82%D0%B8%D0%BD-%D0%B8-%D0%B7%D0%B5%D0%BB%D0%B5%D0%BD%D1%81%D0%BA%D0%B8-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82-%D0%BF%D0%BE-%D0%BD%D0%BE%D0%B2%D0%B0-%D1%80%D0%B0%D0%B7%D0%BC%D1%8F%D0%BD%D0%B0-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-news895047.html", "text": "Путин и Зеленски се договориха да направят списъци на украинци, включително задържани в анексирания от Русия украински полуостров Крим, които да бъдат разменени за задържани в Украйна руснаци. Двамата президенти си размениха поздравления по случай Нова година и се обявиха за развитие на руско-украинските отношения през 2020 г., съобщава пресслужбата на Кремъл, цитирана от ТАСС. Путин и Зеленски приветстваха и извършената на 29 декември размяна на пленници между украинските власти и проруските сепаратисти в Източна Украйна, както и сключването на договора за транзит на руски газ през територията на Украйна, отбелязва пресслужбата на украинското президентство. Двамата са изразили надежда, че в най-скоро време ще започне пълно прекратяване на огъня в Донбас. Президентите Путин и Зеленски \"подчертаха значението на сключената \"пакетна\" сделка, предвиждаща продължаването на транзита на руски газ за Европа през територията на Украйна\", се казва в изявлението на Кремъл за телефонния разговор. Двамата са отбелязали също \"конструктивния характер на проведените преговори, резултатите от които създават благоприятна атмосфера за решаване на други двустранни проблеми\". Извършената размяна на пленници \"следва споразуменията, постигнати на срещата на върха на \"нормандската четворка\" на 9 декември в Париж и способства за укрепването на взаимното доверие\", се казва още в изявлението на Кремъл. Двамата президенти \"наблегнаха на необходимостта страните във вътрешноукраинския конфликт да продължават постепенната реализация на Минския \"комплекс от мерки\". Президентите на Русия и УкрайнаПутин и Зеленски проведоха телефонен разговор и се споразумяха да започнат незабавно работа по нова размяна на затворници, предаде Ройтерс, като цитира изявление на украинското президентство. Сподели:", "date": "2020.01.01", "title": "Путин и Зеленски се споразумяха да работят по нова размяна на затворници"}
{"url": "https://pik.bg/%D0%B1%D0%B0%D0%BD%D0%BA%D0%BD%D0%BE%D1%82%D0%B0-%D0%B2-%D0%B7%D0%B0%D1%85%D0%B0%D1%80%D0%BD%D0%B8%D1%86%D0%B0%D1%82%D0%B0-%D0%BF%D1%80%D0%B8%D0%B2%D0%BB%D0%B8%D1%87%D0%B0-%D0%BF%D0%B0%D1%80%D0%B8%D1%82%D0%B5-%D0%BA%D1%8A%D0%BC-%D0%B4%D0%BE%D0%BC%D0%B0-news895023.html", "text": "За разлика от солта, чието разсипване се смята, че носи нещастие , неволно изсипаната захар е на хубаво. Вярва се, че това е символ на неизменна сладост и щастие, които ще влязат в нашия живот. Именно захарта се е използвала през годините в различни магии за любов и дори до днес с нея се правят заклинания за привличане на подходящ партньор. Вярва се, че ако напишете името на желан мъж на бял лист и го поставите в буркан или кутийка, а след това го засипете със захар, бързо ще спечелите сърцето му. С подобен ритуал се правят и заклинания за късмет или привличане на пари, в зависимост от това какво изпишете на листчето. Вярва се, че трябва да сте съвсем точни в исканията си, да ги опишете с подробности, преди да засипете листа със захар. А ако молбата е за пари е добре към листа, да добавите и банкнота и едва тогава да поръсвате с кристалната съставка. Според стари поверия на късмет е също захарницата в дома винаги да е пълна до горе. Никога не бива да я оставяте празна и никога не бива да нямаше захар вкъщи, защото това е на нещастие и семейни проблеми. Освен това съществува и теория, че ако искаме силно нещо, е достатъчно да си го пожелаем, докато разбъркваме пълната догоре захарница със сребърна лъжичка по часовниковата стрелка. Сподели:", "date": "2020.01.01", "title": "Банкнота в захарницата привлича парите към дома"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BD%D0%BE-%D1%84%D0%B0%D0%BA%D1%82-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D0%B4%D0%B0%D1%80%D1%82%D1%81-news894820.html", "text": "Съществуват спортове, при които няма единоборства, блъскане и опасност противникът да те контузи. До вчера си мислехме, че и дартсът е от тях. На пръв поглед той изглежда като забавление за местната кръчма. Така се провеждат и турнирите - в големи зали, но вместо по трибуните, зрителите често седят на маси, като може да си поръчват хапване и пийване. Само че дори този спорт крие опасности за състезателите. Питайте бившият номер 1 в световната ранглиста Дариус Лабанаускас. Литовецът получи травма по време на четвъртфинала от световното първенство, което се провежда в Лондон, предава Би Ти Ви. По време на мача си срещу Майкъл ван Гервен, той се... прободе с една от острите стрелички. Докато се опитваше да свали трите си стрелички, литовецът усети, че една от тях се забива в пръста му. Наложи се мачът да бъде спрян за кратко, а съдията да влезе в ролята на лекар и да залепи прободения пръст. След това двубоят продължи, но не се разви добре за Лабанаускас, който отпадна от турнира. Сподели:", "date": "2020.01.01", "title": "НЕВЕРОЯТНО, НО ФАКТ: Състезател се контузи по време на Световното по дартс"}
{"url": "https://pik.bg/%D0%BC%D0%B2%D1%80-%D1%81%D0%BF%D0%B8%D0%BF%D0%B0-%D1%82%D0%B0%D1%80%D0%B8%D0%BA%D0%B0%D1%82-%D1%81-%D1%86%D0%B8%D0%B3%D0%B0%D1%80%D0%B8-%D0%B1%D0%B5%D0%B7-%D0%B1%D0%B0%D0%BD%D0%B4%D0%B5%D1%80%D0%BE%D0%BB-news895031.html", "text": "На 30.12.2019г., след извършени оперативно – издирвателни действия, пред жилищна кооперация в жк „Възраждане“ във Варна е задържано лицето С. С., 55 г., осъждан, от Варна. При извършената полицейска проверка в лицето са установени 230 кутии цигари без акцизен бандерол. При последвалите процесуално – следствени действия в помещение, ползвано от лицето, са установени и иззети още 720 кутии цигари без бандерол. По случая е образувано досъдебно производство, материалите са докладвани на дежурен прокурор от Районна прокуратура – Варна. Общата стойност на акцизните стоки без бандерол е около 4500 лв. Работата по доказване и документиране на престъплението продължава. На лицето е повдигнато обвинение за извършено престъпление по чл.234 от НК, с постановление на прокурор при ВРП лицето е задържано за срок до 72 часа. Сподели:", "date": "2020.01.01", "title": "МВР спипа тарикат с цигари без бандерол"}
{"url": "https://pik.bg/%D1%82%D1%80%D1%8A%D0%BC%D0%BF-%D1%89%D1%83%D1%80%D0%BC%D1%8A%D1%82-%D1%81%D1%80%D0%B5%D1%89%D1%83-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B8%D1%80%D0%B0%D0%BA-%D0%B5-%D0%B0%D1%82%D0%B0%D0%BA%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%B0-%D0%BE%D1%82-%D0%B8%D1%80%D0%B0%D0%BD-news895048.html", "text": "\"Иран уби един американски цивилен подизпълнител и рани много други. Отговорихме твърдо и винаги ще го правим. Сега Иран организира нападение срещу американското посолство в Ирак. Те ще понесат пълната отговорност. Освен това очакваме Ирак да използва силите си за сигурност, за да защити посолството, за което сме уведомили иракските власти\", написа Тръмп в Туитър. Американският президент Соналд Тръмп заяви, че Иран е организирал днешната атака срещу американското посолство в Багдад и ще понесе отговорността за това, предаде Ройтерс. Сподели:", "date": "2020.01.01", "title": "Тръмп: Щурмът срещу американското посолство в Ирак е атака, организирана от Иран"}
{"url": "https://pik.bg/%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BA%D1%80%D0%B5%D0%BC%D1%8A%D0%BB-%D0%BE%D0%B1%D1%8F%D0%B2%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-news895021.html", "text": "Отказът на швейцарската компания Allseas да завърши работата по „Северен поток-2\" ще измести крайния срок за въвеждане в експлоатация до по-късна дата, но проектът ще бъде изпълнен. Това увери говорителят на Кремъл Дмитрий Песков, предава РИА Новости. „Компанията, на фона на незаконните, от наша гледна точка, санкции на САЩ, реши да завърши работата. Това решение на компанията със сигурност ще промени времето за въвеждане на този проект в експлоатация, но няма да го предотврати. Макар и със закъснение, проектът, надяваме се, ще бъде изпълнен“, заяви Песков пред репортери. Сподели:", "date": "2020.01.01", "title": "Говорителят на Кремъл обяви какво се случва със \"Северен поток-2\""}
{"url": "https://pik.bg/%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%BE%D0%B3%D1%80%D0%BE%D0%BC%D0%B5%D0%BD-%D0%B0%D1%81%D1%82%D0%B5%D1%80%D0%BE%D0%B8%D0%B4-%D0%BF%D0%B0%D0%B4%D0%BD%D0%B0%D0%BB-%D0%B2-%D0%BB%D0%B0%D0%BE%D1%81-%D0%BF%D1%80%D0%B5%D0%B4%D0%B8-780-000-%D0%B3%D0%BE%D0%B4%D0%B8%D0%BD%D0%B8-news895054.html", "text": "Геолози откриха на територията на Лаос голяма гравитационна аномалия, която навежда на мисълта за съществуване на гигантски 20-километров кратер, образувал се преди 780 000 години вследствие на падане на астероид, предаде БТА като се позова на ТАСС. \"Кратерът и последствията от падането на голям астероид оставаха скрити от нас в разстояние на почти един век\", са написали авторите на изследването. \"Открихме едновременно 4 доказателства, че тази вдлъбнатина и следите от въпросното събитие са скрити под младо отлагане на лава в южната част на Лаос.\" Недрата и повърхността на Земята, за разлика от тези на Луната, Марс, Меркурий и други планети в Слънчевата система, непрекъснато се обновяват благодарение на движението на скали между кората и вътрешните слоеве на литосферата, както и на ерозията. Затова на нашата планета почти няма следи от падане дори на големи астероиди, които може да унищожат живота. Това пречи на учените да разберат как падането им може да е повлияло върху появата и еволюцията на живота и да опознаят характерните особености на тези падания. Поради тази причина откриването на нови кратери е голямо събитие за геолозите. Преди 4 години в Австралия бе открит най-големият засега кратер в историята на нашата планета, който е с диаметър 400 километра. Откриването му предизвика много спорове, защото преди 300 милиона години, когато се предполага, че е паднал \"гостът от космоса\", не е имало измиране на видове на Земята. Брад Сингър и колегите му от университета на Уисконсин-Медисън от няколко години се опитват да разкрият аналогична загадка, свързана с предполагаемо падане на голям астероид на Земята. Учените не извършили разкопки и не потърсили следи от кратери на геоложките карти, а анализирали гравитационна аномалия на територията на Азия. Формирането на кратер и запълването му с вулканични скали би трябвало да породят особена деформация в гравитационното поле на Земята. Благодарение на тази деформация получената вдлъбнатина би трябвало да се отличава от обкръжаващите я скали. Въз основа на тази хипотеза учените потърсили подобни аномалии и изследвали химичния и минераложки състав на скали. Изследването им навело на мисълта за съществуване на запълнен с лава и отломки от седиментни скали кратер с диаметър около 20 километра в южната част на Лаос. Резултатите от изследването са публикувани в сп. \"Протоколи на Американската академия на науките\". Сподели:", "date": "2020.01.01", "title": "ОТКРИТИЕ: Огромен астероид паднал в Лаос преди 780 000 години"}
{"url": "https://pik.bg/%D1%80%D0%B5%D0%B2%D0%BD%D0%B8%D0%B2%D0%B0-%D0%BC%D0%B0%D1%86%D0%BA%D0%B0-%D0%BF%D0%BE%D1%82%D1%80%D0%BE%D1%88%D0%B8-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%B3%D0%B0%D0%B1%D1%80%D0%BE%D0%B2%D0%B5%D1%86-news895053.html", "text": "29-годишен жител на Габрово е подал сигнал в полицията на 30 декември около 09:30 часа за нанесени щети по личният му автомобил, паркиран на паркинг, в близост до обитаваното от него жилище. По данни на заявителя, возилото е увредено около 02:30 часа на същата дата от неизвестен, който умишлено е счупил предно панорамно стъкло, стъкло на предна лява врата, и е нанесъл поражения по боята в областта на четирите врати и задния капак на превозното средство. На местопроизшествието е извършен оглед и е образувано досъдебно производство. В резултат на незабавни оперативно-издирвателни мероприятия, проведени във връзка със случая, криминалисти от РУ – Габрово са установили вероятният извършител на престъплението – жена на 27-години, живуща в областния град. Сподели:", "date": "2020.01.01", "title": "Ревнива мацка потроши колата на габровец"}
{"url": "https://pik.bg/%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%BE%D0%B1%D1%80%D0%B0%D1%85%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D1%81%D0%BA%D0%B8%D1%8F-%D0%BA%D0%BB%D1%83%D0%B1-%D0%B2-%D1%81%D0%B5%D0%B2%D0%BB%D0%B8%D0%B5%D0%B2%D0%BE-news895055.html", "text": "Четирима непълнолетни на възраст между 11 и 14 години обраха пенсионерския клуб в Севлиево. След незабавни оперативно-издирвателни мероприятия, проведени с цел установяване на извършителя на кражба на пари, извършена за времето от 12:00 часа на 24 декември до около 08:30 часа на 27 декември от „Клуб на пенсионера“ в Севлиево, криминалисти от полицейското управление са установили четирима непълнолетни на възраст 11-14 години, за които са налице данни, че са съпричастни с извършване на престъплението, предава \"Труд\". Според събраните към момента доказателства по преписката, четиримата са проникнали в клуба, след като са счупили прозореца на избеното му помещение и стъкло на вътрешна врата, след което са присвоили сумата от около 300 лева, съхранявана в шкаф на секция. Част от противозаконно отнетата сума е предадена доброволно на полицейските служители. След окомплектоване на материалите по случая, преписката ще бъде изпратена на Районна прокуратура – Севлиево по компетентност. Сподели:", "date": "2020.01.01", "title": "Непълнолетни обраха пенсионерския клуб в Севлиево"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%BE%D1%82%D0%BB%D0%B8%D1%87%D0%BD%D0%B0%D1%82%D0%B0-%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%86%D0%B8%D1%8F-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%BE%D1%81%D1%83%D0%B5%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D1%81%D0%B0%D0%BD%D0%BA%D1%82--news895089.html", "text": "\"Руският президент Путин ми се обади, за да благодари на мен и на САЩ, че ги информирахме за подготвяно терористично нападение в чудесния град Санкт Петербург\", написа Тръмп в Туитър от Флорида, където е на почивка. \"Те успяха бързо да арестуват заподозрените, спасен бе животът на много хора. Отлична и важна координация!\", добави президентът на САЩ. На 17 октомври директорът на руската Федерална служба за сигурност (ФСС) Александър Бортников информира, че в рамките на постоянните контакти между тайните служби САЩ са споделили с Русия данни за ред лица, подготвяли терористични престъпления в Русия. Той изтъкна, че размяната на информация от този род не е единичен случай. САЩ съдействаха например за разследване на планиран атентат в петербургската Казанска катедрала през 2017 г., а Русия помагаше на САЩ да разследват терористичния атентат на маратона в Бостън, напомня по този повод ТАСС. Американският президент Доналд Тръмп приветства днес \"отличната координация\" между САЩ и Русия, благодарение на която бе предотвратен атентат в Санкт Петербург, предаде Франс прес. Сподели:", "date": "2020.01.01", "title": "Тръмп приветства \"отличната координация\" между САЩ и Русия за осуетяване на атентат в Санкт Петербург"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%B5%D0%BB%D0%B5-%D0%B2-%D1%81%D0%B8%D0%BC%D0%B8%D1%82%D0%BB%D0%B8---%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5%D1%82%D0%BE-%D0%B1%D0%B8%D0%BB%D0%B8-%D0%BA%D0%BC%D0%B5%D1%82%D1%8A%D1%82-%D0%B8-%D1%81%D0%B8%D0%BD%D1%8A%D1%82-%D0%BC%D1%83-news895132.html", "text": "Около 00.30 ч. на новогодишната нощ в Симитли в кафене е получен сигнал за масово сбиване. 51-годишният С.Т. е с избити зъби и травма на долна челюст. Според подадения сигнал в заведението където е станало сбиването са били кметът на Симитли Апостол Апостолов и синът му Стефан Апостолов, който е футболен съдия и депутат от ГЕРБ, съобщава БГНЕС. Сподели:", "date": "2020.01.01", "title": "ИЗВЪНРЕДНО: Новогодишно меле в Симитли - в заведението били кметът и синът му"}
{"url": "https://pik.bg/17-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8-%D0%B2-%D0%BA%D0%B0%D0%B1%D1%83%D0%BB-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-news894927.html", "text": "Най-малко 17 души са починали в резултат на респираторни заболявания в Кабул през последната седмица, съобщи афганистанският заместник-министър на здравеопазването. Столицата на Афганистан продължава да е тормозена от опасни равнища на замърсяване на въздуха, предаде ДПА. По време на кампания за раздаване на маски за лице зам.-министър д-р Фида Мохамад Пайкан заяви, че за една седмица 8813 пациенти с респираторни заболявания са посетили болниците в афганистанската столица, а от тях 17 са починали. След призив на президента властите предприеха крути мерки срещу местни стопански обекти, за които се предполага, че допринасят в най-голяма степен за замърсяването на въздуха в Кабул, заяви пред ДПА говорителка на афганистанската Национална агенция за опазване на околната среда. Собствениците на обредни зали, обществени бани и др. са предупредени да спрат да горят гуми и пластмаса за отопление, допълни тя. Населението също е призовано да намали използването на въглища за отопление и да ремонтира старите автомобили. Полицията е затворила няколко обекта, включително обредни зали, съобщиха кабулската община и агенцията по околната среда. Тази седмица ще бъдат затворени още 28 обекта. Много от жителите на Кабул изтъкват бедността и липсата на електричество като основната причина за замърсяването на въздуха и казват, че този въпрос няма как да се реши без по-евтин газ и електричество. Според властите използването на неконвенционални горива, липсата на зелени пространства, неасфалтираните пътища и незаконните селища са други фактори, допринасящи за смога и замърсения въздух над Кабул. Сподели:", "date": "2020.01.01", "title": "17 души са починали в Кабул заради мръсния въздух"}
{"url": "https://pik.bg/%D0%BF%D0%BE%D1%81%D0%B5%D1%82%D0%B8%D1%82%D0%B5%D0%BB-%D0%B2-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%B0-%D0%B3%D0%B0%D0%BB%D0%B5%D1%80%D0%B8%D1%8F-%D0%BF%D0%BE%D0%B2%D1%80%D0%B5%D0%B4%D0%B8-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%BF%D0%B8%D0%BA%D0%B0%D1%81%D0%BE-%D0%B7%D0%B0-20-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B8%D1%80%D0%B8-news895094.html", "text": "Мъж е обвинен в криминално престъпление, след като повреди картина на Пикасо на стойност 20 милиона лири в галерията „Тейт Модърн“ в Лондон в събота, предава Би Би Си. Галерията е свалила картината на художника от 1944 г. „Бюст на жена“, но не се съобщават щетите, освен, че платното е разкъсано. Нападателят е задържан под стража до досъдебно изслушване на 30 януари. Според Тейт, произведението на изкуството изобразява любовницата на Пикасо Дора Маар и е рисувано в Париж през май 1944 г., през последните месеци на нацистката окупация. Сподели:", "date": "2020.01.01", "title": "Посетител в лондонска галерия повреди картина на Пикасо за 20 милиона лири"}
{"url": "https://pik.bg/%D1%81%D0%BB%D1%8A%D0%BD%D1%87%D0%B5%D0%B2-%D1%81%D1%82%D0%B0%D1%80%D1%82-%D0%BD%D0%B0-2020---%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D0%B0-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B8-%D1%81%D0%B0%D0%BC%D0%BE-%D0%B2-%D0%BF%D0%BB%D0%B0%D0%BD%D0%B8%D0%BD%D0%B8%D1%82%D0%B5-%D1%89%D0%B5-%D0%BF%D1%80%D0%B5%D0%B2%D0%B0%D0%BB%D0%B8-%D1%81%D0%BD%D1%8F%D0%B3-news895095.html", "text": "Днес над страната ще има променлива облачност, над много райони често намаляваща до слънчево. Ще духа до умерен северозападен, в Източна България временно силен северен вятър, с който ще продължи да нахлува студен въздух. Минималните температури ще бъдат между минус 3° и 2° Максималните температури ще бъдат между 3° и 8°. Над планините по-значителна облачност ще има в сутрешните часове, когато на отделни места ще превали слаб сняг. През деня облачността ще намалее до слънчево време. Ще духа силен и бурен северен вятър. Максималната температура на височина 1200 метра ще бъде около 0°, на 2000 метра – около минус 7°. Над Черноморието ще има променлива облачност, значителна в сутрешните часове. Ще духа умерен, временно силен северен вятър. Максималните температури ще бъдат между 6° и 8°, температурата на морската вода е между 9° и 11°. Вълнението на морето ще бъде 3 - 4 бала. Сподели:", "date": "2020.01.01", "title": "СЛЪНЧЕВ СТАРТ НА 2020 - Температурите ще са положителни, само в планините ще превали сняг"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0-%D1%80%D0%B0%D0%B7%D0%B3%D1%80%D0%B0%D0%B4-%D0%BE%D1%81%D0%B8%D0%B3%D1%83%D1%80%D0%B8-%D0%BF%D0%BE%D0%B4%D1%81%D0%BB%D0%BE%D0%BD-%D0%BD%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81-%D0%B4%D0%B2%D0%B5-%D0%BC%D0%B0%D0%BB%D0%BA%D0%B8-%D0%B4%D0%B5%D1%86%D0%B0-news894823.html", "text": "Служители на Община Разград и на социалните служби оказаха съдействие на хора, останали без дом, съобщиха от администрацията. Местната управа била сезирана за бездомник, който спял пред спортна зала, от местен сайт, пише \"Труд\". 48-годишният мъж останал без подслон след смъртта на майка си. Той ще бъде настанен в помещение на дом за стари хора, което се ползва в кризисни случаи. Заповедта за настаняване е подписана от кмета на Разград Денчо Бояджиев. Тя е със срок до 17 януари, след което може да бъде удължена, но междувременно ще се търси възможност за постоянно настаняване. В заповедта е включена и възможност да се предоставя услугата „Обществена трапезария“. Предприети са мерки за регистриране на трудовата борса и намирането на работа. От Общината се ангажираха и със семейство с две малки деца, на три и на една година. Мъжът е от Разград, но няма жилище в града. Жената пък е от село в Добричко. Семейството е живяло в различни населени места на страната, където са намирали за кратко препитание. В Разград са от 23 декември, приютили се за няколко дни у роднини, но имат намерение да се установят тук. Докато мъжът си намери работа, отново със заповед на кмета Бояджиев, жената и двете деца ще бъдат настанени в социалната услуга „Майка и бебе“, съобщават от общинската управа. Сподели:", "date": "2020.01.01", "title": "Община Разград осигури подслон на бездомник и семейство с две малки деца"}
{"url": "https://pik.bg/%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%BB%D0%B5%D0%BA%D0%B0%D1%80%D0%B8-%D1%83%D0%B1%D0%B8%D1%85%D0%B0-%D0%B6%D0%B5%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B7%D0%B0%D0%BF%D0%B0%D0%BB%D0%B8%D0%BB%D0%B8-%D1%8F-%D1%81%D1%8A%D1%81-%D1%81%D0%BA%D0%B0%D0%BB%D0%BF%D0%B5%D0%BB-news894953.html", "text": "Болна от рак пациентка е починала, след като лекари в Румъния я подпалили по небрежност по време на операция, съобщава британският вестник The Guardian , като се позовава на информация от Министерството на здравеопазването в Букурещ. Пациентката, която е имала рак на панкреаса, е починала в неделя, след като е получила изгаряния на до 40% от тялото си. Уточнява се, че хирурзите са използвали електрически скалпел, въпреки че по-рано са я били третирали с дезинфектант на алкохолна основа. Контактът със запалимия дезинфектант предизвикал изгаряне и пациентката „се запали като факла“, заяви румънският политик Емануел Унгуряну на своята страница в социалната мрежа „Фейсбук“, позовавайки се на медицинския персонал в болницата в Букурещ. Медицинска сестра изляла кофа с вода върху 66-годишната жена, за да предотврати разпространението на пожара. Министерството на здравеопазването заяви, че ще разследва „злополучния инцидент”. „Хирурзите трябва да са наясно, че е забранено използването на дезинфектант на алкохолна основа по време на хирургични процедури, извършвани с електрически скалпел\", подчерта заместник-министърът Хорацио Молдован. Семейството на жертвата заяви, че медицинският персонал говори за „злополука“, но отказал да разкрие подробности. Въпреки някои подобрения след увеличаване на финансирането, болничната система в Румъния все още буксува заради остарялото оборудване и недостиг на лекари. Сподели:", "date": "2020.01.01", "title": "Румънски лекари убиха жена по време на операция, запалили я със скалпел"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2-%D1%81%D0%BF%D0%BE%D0%B4%D0%B5%D0%BB%D0%B8-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%B8-%D1%82%D1%80%D0%B0%D0%BF%D0%B5%D0%B7%D0%B0-%D1%81-%D0%BF%D1%80%D0%B8%D1%8E%D1%82%D0%B0-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news895116.html", "text": "Надеждата и вярата крепят света. Не е провал да паднеш, неуспех е да не намериш упование и да се изправиш, за да продължиш. Да им пожелаем здраве, сили и осъществени мечти, каза кметът Димитър Николов. За 13-ата година поред кметът на Бургас Димитър Николов сподели новогодишната си трапеза и изненада с подаръци хората, останали без подслон и приютени в Общинския приют за бездомни, съобщава \"Флагман\". \"Надеждата и вярата крепят света. Не е провал да паднеш, неуспех е да не намериш упование и да се изправиш, за да продължиш. Да им пожелаем здраве, сили и осъществени мечти\", каза Димитър Николов и изненада с подарък всеки един от изпадналине в нужда. Сподели:", "date": "2020.01.01", "title": "Кметът Димитър Николов сподели новогодишната си трапеза с приюта за бездомни (СНИМКИ)"}
{"url": "https://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D1%89%D0%B5-%D1%81%D0%B5-%D0%BF%D0%BE%D0%BC%D0%BE%D0%BB%D0%B8%D0%BC-%D0%B7%D0%B0-%D1%83%D1%81%D0%BF%D0%B5%D1%85-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-news895125.html", "text": "За много години - ще се помолим за успех на българския народ.Това каза Негово светейшество патриарх и Софийски митрополит Неофит пред журналисти, съобщава \"Фокус\" . \"През новата година-нови успехи. Много радости в нашите усилия в спазването на Христовия закон. Да се обичаме, да си помагаме, да бъдем истински Христови ученици. За много години!\", каза Негово светейшество. Сподели:", "date": "2020.01.01", "title": "Патриарх Неофит: Ще се помолим за успех на българския народ"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%BB%D1%8A%D0%B2%D0%BE%D0%B2%D0%B5%D1%82%D0%B5-news894986.html", "text": "Григор Димитров ще има възможността да дава съвети на съотборниците си по време на мачовете от ATP cup. Най-добрият български тенисист е играещ капитан на националите ни на новия турнир, който ще се проведе в Австралия. В петък срещаме Великобритания. Правото на капитаните да се намесват е една от особеностите в правилника на турнира. Когато играе, Димитров ще може да получава наставления от личния си треньор. Кристиан Гро, с когото Григор започна работа наскоро, също е в Австралия.. Едно от най-интересните нововъведения са отборните зони край корта. Там ще бъдат тенисистите и останалите от екипа и ще разполагат с всякаква статистика в реално време и техника за видеоповторение на всяка точка. На екрани с компютърна графика ще се показват и движението на играча и на топката по време на съответното разиграване. Отделно всеки отбор ще ползва т.нар. стая за стратегия, в която да анализира мачовете, акцентира \"Новспорт\". Сподели:", "date": "2020.01.01", "title": "Гореща информация за \"лъвовете\""}
{"url": "https://pik.bg/%D0%BA%D0%B5%D0%B2%D1%80-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D0%B7%D0%B5%D0%BC%D0%B5-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE%D1%82%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B3%D0%B0%D0%B7%D0%B0-news895102.html", "text": "КЕВР трябва да вземе окончателно решение за утвърждаване на цена на природния газ за първото тримесечие на 2020 г. Това сочи справка на сайта на Регулатора . Решението ще бъде бъде взето на закрито заседание днес. На 19 декември 2019 г. на открито заседание КЕВР обсъди доклад във връзка с внесеното заявление на \"Булгаргаз\" ЕАД за утвърждаване на цени за І тримесечие на 2020 г., по които общественият доставчик продава природен газ на крайните снабдители и на лицата, на които е издадена лицензия за производство и пренос на топлинна енергия. Предложението на \"Булгаргаз\" ЕАД е съобразено с последните приети промени в Закона за енергетиката, с които от субектите, които ще купуват природен газ от обществения доставчик по регулирани цени, отпадат клиентите, присъединени към газопреносната мрежа, с изключение на лицата, на които е издадена лицензия за производство и пренос на топлинна енергия. Промените в ЗЕ въвеждат и задължението на обществения доставчик да предлага за продажба на организирания борсов пазар количества природен газ на годишна база за периода 2020 г. – 2024 г. в съответствие със споразумение за изпълнение на програма за освобождаване на природен газ. Сподели:", "date": "2020.01.01", "title": "КЕВР трябва да вземе окончателното решение за цената на газа"}
{"url": "https://pik.bg/%D0%BF%D0%B0%D1%80%D1%87%D0%B5-%D1%81%D0%BB%D0%B0%D0%BD%D0%B8%D0%BD%D0%BA%D0%B0-%D0%BF%D1%80%D0%B5%D0%B4%D0%B8-%D1%81%D1%8A%D0%BD-%D1%86%D0%B5%D1%80%D0%B8-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8-%D0%B2%D0%B5%D0%BD%D0%B8-news895142.html", "text": "Последни проучвания разбиха мита, че сланината е вредна. Една от любимите храни на българина не само че не повишава значително холестерола, но и съдържа редица важни витамини като А, В1, В2, В3, В6, В12, D, Е, както и минерали като калций, магнезий, цинк, желязо, фосфор, селен и др. Богата на минерала селен, консумацията на сланина всъщност води до укрепване на имунната система, поддържане на репродуктивните функции и спомагане доброто здраве на черния дроб. Що се отнася до холестерола, сланината съдържа в себе си лецитин - фосфолипид, който в съчетание с мастноразтворимите A, D и C витамини, и полиненаситените мастни киселини намалява нивото на холестерола и води до извеждането му от вече образувалите се холестеринови плаки. Казано по друг начин, при дневна консумация на сланина – 30 г, нивото на холестерол се понижава. Сланината сама по себе си има и лековити свойства. Можете да я използвате при разширени вени. Преди лягане за сън върху варикозните вени се поставят парчета несолена сланина. Прикрепват се с превръзка и се оставят за през нощта. Ефикасна е и при болки в ставите. В такъв случай преди лягане разтопете парче сланина. С него се натриват болните стави и се завиват с парче вълнен плат. Държи се цялата нощ. Процедурата се повтаря 7 денонощия. Сподели:", "date": "2020.01.01", "title": "Парче сланинка преди сън цери разширени вени"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%B4%D0%B5%D0%BD-%D0%B7%D0%B0-%D1%82%D0%B5%D0%BB%D1%86%D0%B8%D1%82%D0%B5-%D0%B8-%D1%80%D0%B0%D1%86%D0%B8%D1%82%D0%B5-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8-%D0%B7%D0%B0%D0%B3%D1%83%D0%B1%D0%B8-%D0%B7%D0%B0-%D0%B1-news895103.html", "text": "Честита Нова година! Не се колебайте да приемете и допълнителни задачи, които изобщо няма да ви натоварят в първия ден на годината. Гарантирате си отлични приходи. Деловите разговори са успешни. Планирането на работата ви за деня е във ваша полза. Очаквайте финансови постъпления, които идват навреме, за да инвестирате успешно. Честита Нова година! Изцяло сте във властта на емоцията и ви е трудно да се концентрирате в работата си. Не обтягайте отношенията с колегите си, ако днес сте дежурни и се опитайте да не влизате в спор с никого, ако сте на работното си място. Не се захващайте с нови задачи. Стабилизирайте постигнатото до момента. Честита Нова година! Проявявате наивността си от сутринта. Финансовото ви състояние може да се влоши, ако позволите да ви измамят и решите да се съгласите да вложите парите си в губеща дейност, само защото сте седнали на чашка и се задълбочавате в предложенията, които ви отправят. Бързо ще осъзнаете грешката си. Следобед сте в отлично настроение и ще се справите със служебните си задължения. Честита Нова година! Не пренасяйте на работното място проблемите, породени в семейството ви в първия ден на годината. Бъдете старателни и отхвърлете най-напред рутинните си служебни задължения. Ако ви предложат допълнителни задачи, не ги отказвайте, защото ви носят добра възможност за материална стабилизация през следващите дни. Денят ви е емоционален. Честита Нова година! Обмислете идеите си и преценете дали не противоречат на вижданията на колегите ви. Задължени да завършите служебните си задачи и да отчетете резултатите до края на деня. Не спорете, че ви натоварват ненужно и проявете отговорност. Начинанията са успешни. Честита Нова година! Колкото по-малко величаете егото си, толкова по-малко грешки ще допускате. Насочете всичките си сили в приключването на служебните си задачите си, за да не си създадете проблеми с вашите колеги. Не позволявайте заблудата във вашите истински възможности да се превърне в началото на сериозен провал. Честита Нова година! Запазете добрия тон и добрите колегиални отношения, дори и ако се чувствате наранени и пренебрегнати в този ден. Ще ви зарадват материални успехи. Проведете отложените разговори и съвещания на работното място. Организаторските ви възможности ще бъдат оценени. Честита Нова година! Вашето умение да мислите аналитично и задълбочено ви помага да разкриете нови възможности за изява дори. Отнасяйте се предпазливо към поднесените ви идеи и предложения. Дълбоко в себе си сте неуверени и колебливи, но имате сили за активна работа и успешно ще приключите текущи задачи. Честита Нова година! Проявете решителност, за да осъществите идеите си. Изпълнението на служебните ви задачи точно в този ден е свързано с прилагане на нови методи, основани на знанията, които сте придобили, но не сте изявили до момента. В общуването с колегите си бъдете компромисни. Честита Нова година! Подкрепа, която получавате е причината за успех и в най-смелите ви начинания. Очаквайте среща, която може да стане повод за промени в професионалния ви живот. Не се доверявайте на непознати, случайно попаднали на работното ви място хора, за да си спестите удари от конкуренти, последвани от финансови загуби. Честита Нова година! Преди да пристъпите към начинания стабилизирайте постигнатите резултати от завършените рутинни задачи.  Внимавайте при общуване с непознати. Не прекалявайте със своята самоувереност, за да подобрите финансовото си положение. Ще ви върнат заем, който ще ви помогне да осъществите идеите си. Честита Нова година! Днес, въпреки че е първият ден от новата година, ако сте на работа, финансовото ви положение ще се подобри и ще ви възвърне самочувствието. Бизнесмените, развиващи търговска дейност, могат да уговорят сключването на финансови сделки.  Задоволството ви е огромно. Ако околните не са сговорчиви и не се съобразяват с вас, причината може да е в прекалената ви критичност. Сподели:", "date": "2020.01.01", "title": "САМО В ПИК - ХОРОСКОПЪТ НА АЛЕНА: Емоционален ден за Телците и Раците, финансови загуби за Близнаците"}
{"url": "https://pik.bg/%D1%80%D0%B0%D0%B4%D0%B5%D0%B2-%D0%BF%D0%BE%D0%B3%D1%80%D0%B5%D0%B1%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D1%82%D1%80%D0%B0%D1%83%D1%80%D0%BD%D0%BE-%D1%81%D0%BB%D0%BE%D0%B2%D0%BE-%D0%BD%D0%B0%D0%B2%D1%80%D1%8A%D1%85-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-news895137.html", "text": "Президентът Румен Радев отново отрови България с траурната си реч и забрави, че политика не се прави на маса. Навръх Нова година пишман политикът не се усети как опита да погребе за пореден път родината ни само с лоши думи, а още по-неприятното - фалшификации. За съжаление не му е за първи път. По традиция всички в този момент са на маса, вдигнали чаши с шампанско и в очакване да чуят нещо, което да им даде надежда за новата година. А държавният глава за политиката отвори дума. А не приказки за избори, закони и законност, корупция, машинно гласуване. Шикалки и фойерверки. Единението беше единствената думичка на място, но и тя вече е лишена от смисъл, когато излиза от устата на президента. Заяждането на дребно в новогодишната нощ е поредният пирон в ковчега на пилота, който отлита все по-далеч от \"Дондуков\" 2. Като балон, напълнен с хелий. Българите таяха поне някаква надежда, че този път ще чуят от него нещо по-умно. При Радев се вижда от Витоша, че изобщо не го вълнуват нито българите, нито родината, нито добруването им, а само личния му успех и болни амбиции в политиката. Бог да пази България от подобни речи в новогодишната нощ, защото такива траурни думи, пълни с отрови могат да отровят всеки народ. Сподели:", "date": "2020.01.01", "title": "Радев погреба България с траурно слово навръх Нова година"}
{"url": "https://pik.bg/%D0%BC%D0%B2%D1%80-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89-news895146.html", "text": "Пешеходец е пострадал на бул. „Цариградско шосе“. Това каза инспектор Лъчезар Близнаков от отдел „Пътна полиция“ към Главна дирекция „Национална полиция“ по време на брифинг. „В новогодишната нощ няма загинали участници в движението, въпреки това се случиха инциденти с водачи употребили алкохол. Хората продължават да си позволяват да се качват в автомобилите пили. На територията на Община Хисаря водач на 23 години, седнал зад волана с 1, 82 концентрация алкохол в кръвта се преобръща на пътя, на територията на Хасково също е станало едно произшествие с водач, който си е позволил да управлява с 1,72 промила. Сериозни стойности са за алкохол“, каза инспектор Близнаков. Той обърна внимание, че липсват сигнали от граждани по отношение на алкохола. „Всички водачи, които сядат пили, са пили с някого. Как могат да стоят хората безучастни и да позволяват на някого да се качи в колата и да управлява?“, коментира още инсп. Близнаков. Сподели:", "date": "2020.01.01", "title": "МВР с последни подробности за инцидентите в новогодишната нощ"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%B1%D0%B8%D0%B2%D1%88%D0%B0%D1%82%D0%B0-%D1%88%D0%B5%D1%84%D0%BA%D0%B0-%D0%BD%D0%B0-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D1%81%D0%B8%D0%BB%D0%B2%D0%B0-%D0%B7%D1%83%D1%80%D0%BB%D0%B5%D0%B2%D0%B0-%D0%BF%D0%BE%D1%87%D0%B8%D0%BD%D0%B0-news895152.html", "text": "Известната журналистка и бизнес дама Силва Зурлева е починала в дома си в село Ковачевица, съобщава Труд. Сигнал е подаден до Спешния център в 9,50 часа тази сутрин. Тя се е строполила по стълбите на старинната къща и издъхнала. На място оглед прави и екип от полицията, но по първоначални данни на 60-годишната Зурлева й е прилошало. Не е ясно още каква е причината за смъртта, дали падането по стълбите или предшестващ инфаркт. Знае се само, че се касае за нещастен случай, а не за насилие, казаха от полицията. Силва Зурлева е родена на 26 февруари 1958 г. в Кюстендил. Завършила е СУ „Св. Климент Охридски“ със специалност българска филология и новогръцки език и литература. Университета завършва със златен медал и започва кандидатска дисертация на тема „Морето в съвременната гръцка поезия“. Преводач е на художествена литература, пише рецензии за новоиздадени книги от балкански автори. Работи като редактор последователно в БНТ и София прес, става кореспондент на гръцки вестници и списания. През 1992 година започва дейност в консултантския бизнес – чужди инвестиции и приватизационни сделки. Работи по проектите на Делта, Никас, Гудис, Кока-Кола, Плевенски цимент и др. От 10 май 1999 г. е управител на медийната групировка „Антена България“, а от март 2001 г. - председател на Съвета на директорите на Нова телевизия. От 2009 е член на Управителния съвет. Напусна телевизията на 8 май 2019 г. Сподели:", "date": "2020.01.01", "title": "ТЪЖНА ВЕСТ: Бившата шефка на Нова телевизия Силва Зурлева почина"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D1%85%D0%B8%D1%81%D0%B0%D1%80%D1%8F-%D0%BC%D1%8A%D0%B6-%D0%BF%D1%80%D0%B5%D0%B1%D0%B8-%D0%B6%D0%B5%D0%BD%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8%E2%80%A6-%D1%81%D1%83%D0%B4%D0%B6%D1%83%D1%86%D0%B8%D1%82%D0%B5-%D0%BD%D0%B0-%D1%82%D1%8A%D1%81%D1%82%D0%B0-news895134.html", "text": "Мъж от Хисаря бе осъден на 1000 лева заради побой върху съпругата си. Грозната сцена се разиграла навръх Стефанов ден, когато мъжът имал имен ден, съобщава \"Трафик нюз\". Семейството били сами. Около обяд домакинята сложила масата в дома им, нарязала мезета и сипала по едно питие. Преди да седне до половинката си на масата, тя го попитала дали иска да покани на гости родителите си. Той обаче се ядосал и попитал: “ За кво да ги каня”. В този момент той режел домашен суджук. Жена му посочила мезето и му напомнила, че  ако не били родителите й, хладилникът щял да бъде празен. Това била последната капка в чашата на търпението на именика. Той станал и хвърлил суджука по съпругата си. Замерил я с чиниите и чашите, обърнал цялата маса на пода. В яростта си, мъжът хванал половинката си и започнал да я удря и блъска. Завел я в кухнята, където извадил всичкото месо от хладилника и го хвърлил на земята. Ударите продължили. В един момент жената се отзовала на земята, а половинката й продължава да я бута и блъска. Всичко приключило и пострадалата избягала в спалнята. Тя повикала екип на полицията, позвънила за помощ и на баща си, който бил в Пазарджик. След няколко минути на вратата се появили униформените. Жената разказала всичко, както и демонстрирала в какво състояние е семейното й жилище. Всичко било покрито с ъс счупени чинии, суджуци и стъкла от чаши. Не след дълго пристигнал и тъстът. Той дори не прекрачил прага на апартамента. Хванал дъщеря си за ръка и потеглили към болницата. В УМБАЛ „Свети Георги” в Пловдив пребитата съпруга била прегледана от специалисти, а след това преминала и пред съдебна медицина. Изготвен бил доклад, в който било описано, че на жената е причинена лека телесна повреда изразяваща се в контузии по лицето и крайниците. С документите жената подала жалба в прокуратурата и съпругът й се сдобил с обвинение. В Районен съд – Пловдив било започнато дело. Разпитани са били много свидетели, сред които и близките на съпрузите. Побойникът също дал показания, като до последно пред магистратите отричал вина. В крайна сметка решението на съда бе различно от казаното от съпруга. Магистратите го освободиха от наказателна отговорност и го наказаха с парична санкция. Мъжът е без криминални прояви, неосъждан и с добри характеристични данни. От инцидентът не са били настъпили материални щети. Районен съд присъди разходите за адвокат на жертвата на насилника й. Сподели:", "date": "2020.01.01", "title": "ЕКШЪН В ХИСАРЯ: Мъж преби жена си заради… суджуците на тъста"}
{"url": "https://pik.bg/%D0%BD%D0%B0%D0%B4-100-%D0%BA%D1%83%D0%BA%D0%B5%D1%80%D0%B8-%D0%B3%D0%BE%D0%BD%D1%8F%D1%82-%D0%B7%D0%BB%D0%B8%D1%82%D0%B5-%D1%81%D0%B8%D0%BB%D0%B8-%D0%BD%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%B2%D0%B0%D1%80%D0%B2%D0%B0%D1%80%D0%B0-news895130.html", "text": "И тази година в село Варвара е спазена традицията в новогодишната нощ и първия ден от новата година кукери да гонят злите сили, каза пред \"Фокус\" бившият секретар читалището Петя Пенева. Тя допълни, че според запазената традиция празникът започва още вечерта на 31 декември с раздаването на греяно вино и отслужване на молитва за здраве и благоденствие, последвана от кръшно хоро на площада. „Традициите се пазят в селото и в Дервишовден с костюми се включват участници от 2 до над 80 години. Те обикалят цялото село, за да честитят новата година, да прогонят злото и да дойде доброто. В първия ден на новата година участници и гости на празника се събират на центъра в село Варвара, където се организира томбола. Освен традиционната награда лек автомобил, са приготвени и допълнителни награди. Участниците с годините не намаляват и всяка година са над 100. Преданието повелява всяка група да си крие маските от другите и те да се видят по време на самия празник”, каза още Петя Пенева. Сподели:", "date": "2020.01.01", "title": "Над 100 кукери гонят злите сили на Нова година в пазарджишкото село Варвара"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D0%B8-%D0%BA%D0%BB%D0%B8%D0%B5%D0%BD%D1%82%D0%B8-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89-news895156.html", "text": "При спречкване в столично заведение в новогодишната нощ пиян клиент е блъснал шестима души с автомобила си. Това съобщи инсп. Лъчезар Близнаков от „Пътна полиция” на брифинг днес. Инцидентът е станал около 6 ч. сутринта, съобщава „Фокус”. „Вследствие на спречкването единият от посетителите излиза, качва се в автомобила си, удря двама човека от охраната и още четирима души, които са били в заведението. Всички са настанени в болница”, посочи Близнаков. И допълни: „Този господин също си е позволил да седне зад волана, употребил алкохол”. Сподели:", "date": "2020.01.01", "title": "В СОФИЯ: Пиян шофьор блъсна охранители и клиенти на заведение в новогодишната нощ"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D0%B8%D1%80%D0%B0%D1%82%D0%BA%D0%B8-%D0%B2%D0%B8%D0%BD%D0%BE%D0%B2%D0%BD%D0%B8-%D0%B7%D0%B0-%D0%BC%D0%B5%D0%BB%D0%B5%D1%82%D0%BE-%D0%B2-%D1%81%D0%B8%D0%BC%D0%B8%D1%82%D0%BB%D0%B8---%D0%BA%D0%BC%D0%B5%D1%82%D1%8A%D1%82-%D0%B7%D0%B0%D0%B1%D1%80%D0%B0%D0%BD%D0%B8%D0%BB-%D0%B3%D1%8A%D1%80%D0%BC%D0%B5%D0%BD%D0%B5%D1%82%D0%BE-%D0%BD%D0%BE-%D0%B1%D0%B8%D0%B7%D0%BD%D0%B5%D1%81-news895153.html", "text": "Употреба на пиротехника, забранена от общината е станала, причина за среднощното спречкване в заведение в Симитли, научи ПИК. Местен бизнесмен тотално погазил заповедта на кмета Апостол Апотстолов да не се използват пиратки и опасни фойерверки и целият град се тресял от гърмежите. Именно това наложило намесата на кмета Апостолов, който според очевидци пристигнал в кръчмата придружен от сина си. Двамата първо помолили да се прекрати нерегламентираната употреба на пиротехника, но празнуващата компания се развилняла и така се стигнало до мелето. Сподели:", "date": "2020.01.01", "title": "ИЗВЪНРЕДНО В ПИК: Пиратки виновни за мелето в Симитли - кметът забранил гърменето, но бизнесмен нарушил заповедта му"}
{"url": "https://pik.bg/%D0%BE%D1%82-%D0%B4%D0%BD%D0%B5%D1%81-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2%D0%B5%D1%87%D0%B5-%D0%B5-610-%D0%BB%D0%B5%D0%B2%D0%B0-news895106.html", "text": "Минималната работна заплата нараства до 610 лв. от 1 януари 2020 г. Размерът й ще се повиши с 50 лева или с 8,9% в сравнение с тази година. Мотивите за повишението са икономическото развитие на страната, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната. От 1 януари минималната работна часова заплата ще бъде 3,66 лв. Сподели:", "date": "2020.01.01", "title": "От днес минималната работна заплата вече е 610 лева"}
{"url": "https://pik.bg/%D0%BD%D0%B0%D0%B4-14-%D1%85%D0%B8%D0%BB-%D0%B3%D0%BE%D0%B4%D0%B8%D1%88%D0%BD%D0%B8-%D0%B5-%D0%B2%D0%B8%D0%BD%D0%B5%D1%82%D0%BA%D0%B8-%D0%B8%D0%B7%D1%82%D0%B8%D1%87%D0%B0%D1%82-%D0%B4%D0%BD%D0%B5%D1%81-news895117.html", "text": "Цените на е-винетките през 2020 г. остават непроменени. Уикенд винетката за леките автомобили е 10 лв., седмичната –  15 лв., месечната – 30 лв., тримесечната – 54 лв. или годишната –  97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките остават без промяна. Дневната винетка за всички превозни средства над 3,5 тона струва 23 лв. За превозните  средства с тегло между 3,5 и 12 т, екокатегория Евро 0, I или II, седмичната е-винетка остава 53 лв., а месечната – 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II  струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв. Проверка за валидността на е-винетка може да се направи на сайта bgtoll.bg. Собствениците или водачите на автомобили могат да използват един от трите бутона, за да получат информация за валидността на е-винетка, за валидността на е-винетка, отпусната чрез Агенцията за социално подпомагане, както и за наличието и валидността на е-винетка в случай на пререгистрация на пътното превозно средство. Електронна винетка може да бъде купена чрез каналите за продажба на Агенция „Пътна инфраструктура“ – на сайта www.bgtoll.bg, чрез мобилното приложение BGTOLL, от терминалите за самотаксуване, както на каса на основните гранични контролно-пропускателни пунктове – ГКПП „Калотина“, ГКПП „Капитан Андреево“, ГКПП „Кулата“, ГКПП „Силистра“, ГКПП „Станке Лисичково“, ГКПП „Илинден“, на Дунав мост – Русе и Дунав мост – Видин, както и в 27-те областни пътни управления в страната. Е-винетка може да се купи и чрез сайтовете www.vinetki.bg, www.tollpass.bg, www.digitoll.bg, www.telenor.bg, www.A1.bg, както и на каса в мрежата на мобилния оператор А1, Български пощи, Easy Pay и в бензиностанциите „Лукойл“, „Еко“, „Петрол“ и ОМВ, а също чрез терминалите “Cashterminal” в мрежата на “Интеркапитал груп”. Системата за купуване на електронни винетки позволява с помощта на един банков превод фирмите да купуват до 100 електронни винетки, при това такива, които са с различен срок на действие и за различни категории превозни средства. Целта е максимално улеснение на фирмите с голям автопарк. Препоръчително е заявленията за подновяването на безплатните винетки, които се издават чрез Агенцията за социално подпомагане, да бъдат подавани, когато наближи крайната дата на валидността им. Хората, които имат право на безплатна винетка, трябва да подадат заявление в дирекция „Социално подпомагане“ по настоящ адрес – лично, с писмо или по електронен път с електронен подпис. Социалните служби обработват документите в 7-дневен срок. Агенцията за социално подпомагане изпраща всекидневно обработените заявки на Агенция „Пътна инфраструктура“, която издава е-винетката в рамките на следващия работен ден. Електронната система позволява покупка само на една е-винетка за един автомобил за определен период от време. При опит за купуване на е-винетка за срок, който повтаря частично или напълно такъв, за който вече има платена такса, на екрана на устройството (компютър, мобилен апарат или терминал за самотаксуване) се изписва надпис, който предупреждава за това. Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата  не се допускат. Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат. При установено нарушение – липсваща е-винетка, специализираните мобилни екипи на НТУ предлагат на водача да заплати компенсаторна такса, за да може да довърши спокойно пътуването си до 23:59 часа на същия ден.  Компенсаторната такса за леките автомобили остава 70 лева за автомобил с обща технически допустима максимална маса до или равна на 3,5 тона. До въвеждането на тол таксуването компенсаторната такса за превозни средства с тегло между 3,5 и по-малко от 12 тона остава 125 лв. и съответно 175 лева за тировете над 12 тона. Тя може да бъде платена само чрез POS терминали на място при мобилните екипи. Ако водачът откаже да плати на място компенсаторна такса и оспори нарушението, му се съставя акт за установяване на административно нарушение. За да продължи пътя си в този случай, трябва да плати стойността на най-евтината винетка за съответната категория автомобили – уикенд винетка за леките коли и седмична винетка за тежкотоварните автомобили. Плащането отново е само с дебитна или кредитна карта. Той ще трябва да плати компенсаторната такса в рамките на 14 дни. В случай, че в 14-дневния срок не постъпи плащане, влиза в сила наказателно постановление, в резултат на което водачът на пътното превозно средство дължи глоба – за леките автомобили тя е 300 лева, а за тежкотоварните автомобили над 3,5 тона е 1800 лв. Ако нарушителят плати компенсаторната такса при установяване на нарушението или в срок от 14 дни от съставяне на акта за установяване на административно нарушение, то той се освобождава от административно-наказателна отговорност и не му се налага глоба. В първия ден на Новата година изтича валидността на 14 067 годишни електронни винетки за леки автомобили. Общо над един милион е-винетки изтичат в първите два месеца на 2020 г. До днес - 31 декември 2019 г., са валидни последните хартиени винетни стикери. Сподели:", "date": "2020.01.01", "title": "Над 14 хил. годишни е-винетки изтичат днес"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%B4%D0%B0-%D0%B2%D0%B7%D0%B5%D0%BC%D0%B5%D0%BC-%D1%81%D0%BF%D0%B5%D1%88%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-news895085.html", "text": "Германската канцлерка Ангела Меркел каза в новогодишното си послание, че се бори с климатичните промени с всички сили, за да могат бъдещите поколения да живеят в мир и просперитет, предаде БНР. \"Глобалното затопляне е реалност. То ни заплашва\", се казва в записаната новогодишна реч на Меркел, която ще бъде излъчена по електронните медии тази вечер. Покачването на световните температури и проблемите, предизвикани от глобалното затопляне, са плод на човешката дейност, добавя тя и припомни някои от мерките, предприети от нейното правителство за борба с климатичните промени, включително по-високи цени за емисиите на въглероден диоксид в транспортния сектор и за отопление, както и понижението на ДДС за железопътните билети за далечни разстояния. \"Ние трябва да направим всичко, което е в човешките възможности, за да преодолеем това предизвикателство. Това все още е възможно“, посочва канцлерката. „Аз съм на 65 години - възраст, на която няма лично да изпитам всички последствия на климатичните промени, които ще настъпят, ако политиците не действат. Но нашите деца и внуци ще трябва да живеят с последствията от това, което ние правим или се въздържаме да правим днес. Ето защо полагам всичките си сили за това Германия да даде своя принос - екологичен, икономически, социален - за поставяне на климатичните промени под контрол“, каза още Ангела Меркел. За разлика от миналата година, тазгодишното й новогодишно послание не споменава за вътрешните напрежения в нейното коалиционно правителство, съставено от десноцентристкия Християндемократически съюз и левоцентристката Социалдемократическа партия. Канцлерката обаче посочи необходимостта да бъдат защитавани органите на местната власт и \"всички хора в нашата страна от омразата, враждебността и насилието\" и да се води борба \"срещу расизма и антисемитизма\". Сподели:", "date": "2020.01.01", "title": "Меркел: Да вземем спешни мерки срещу климатичните промени"}
{"url": "https://pik.bg/%D1%88%D0%BE%D1%84%D1%8C%D0%BE%D1%80%D1%8A%D1%82-%D0%BA%D0%BE%D0%B9%D1%82%D0%BE-%D0%B5%D0%B4%D0%B2%D0%B0-%D0%BD%D0%B5-%D0%B7%D0%B0%D1%82%D1%80%D0%B8-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BF%D1%80%D0%B8-%D0%BC%D0%B5%D0%BB%D0%B5-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B1%D0%B8%D0%BB-%D1%81-17-%D0%BF%D1%80%D0%BE%D0%BC%D0%B8%D0%BB%D0%B0-news895178.html", "text": "1,7 промила алкохол е отчела проверката с дрегер на шофьора, който предизвика тежка катастрофа в Хасково в първите часове на новата година. Трима души са в болница след инцидента. Сред тях е и 22-годишна бременна жена, която загуби първото си бебе. „Тя е с отлепване на плацентата, което е предизвикало загуба на плода, който е в напреднал девети месец. За съжаление, детето е починало. Освен кормената травма, има травма на белия дроб. Наложена е гръдна операция, но момичето е в тежко състояние”, каза директорът на МБАЛ-Хасково д-р Георги Гелов, съобщава Би Ти Ви. 40-годишният водач, предизвикал катастрофата, е в ареста. Ще му бъде повдигнато обвинение. Сподели:", "date": "2020.01.01", "title": "Шофьорът, който едва не затри бременна при меле в Хасково, бил с 1,7 промила"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B8-%D0%B0%D1%80%D0%B5%D1%81%D1%82%D0%B8-%D0%B2-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D1%81%D0%BB%D0%B5%D0%B4-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%B2%D0%B5%D1%80%D0%BE%D0%B8%D0%B7%D0%BF%D0%BE%D0%B2%D0%B5%D0%B4%D0%B0%D0%BD%D0%B8%D1%8F%D1%82%D0%B0-news895113.html", "text": "45 души са арестувани при протестите в Черна гора във връзка с приемането на Закона за свободата на вероизповеданието, съобщава електронното издание на сръбския Blic , като се позовава на изявление на правоохранителните органи на малката балканска страна. В разпространения тескт полицията уверява, че превантивните действия ще продължат през новогодишните празници с цел поддържане на обществения ред. Уточнява се, че арестите са във връзка с нападения срещу служителите на реда и други инциденти, разиграли се по време на демонстрациите на 29 декември. От редакцията отбелязват, че 35 души са били арестувани в Подгорица, а останалите 10 – в град Зета. Сподели:", "date": "2020.01.01", "title": "Масови арести в Черна гора след приемането на закона за вероизповеданията"}
{"url": "https://pik.bg/%D0%BC%D0%BB%D0%B0%D0%B4%D0%B5%D0%B6-%D1%80%D0%B5%D1%88%D0%B8-%D0%B4%D0%B0-%D1%81%D0%B5-%D0%BF%D0%BE%D1%87%D0%B5%D1%80%D0%BF%D0%B8-%D1%81-%D0%BA%D0%B0%D0%BD%D0%B0%D0%B1%D0%B8%D1%81-%D0%B7%D0%B0-%D1%87%D0%BD%D0%B3-%D0%BF%D1%80%D0%B8%D0%B1%D1%80%D0%B0%D1%85%D0%B0-%D0%B3%D0%BE-%D0%BD%D0%B0-%D1%82%D0%BE%D0%BF%D0%BB%D0%BE-news895138.html", "text": "Полицаи са задържали млад мъж с канабис в новогодишната нощ, съобщиха от пресцентъра на областната дирекция на МВР във Враца. В 3.40 часа в града под Околчица служители на реда забелязали съмнително лице на улица в града и го проверили. При тараша на 22-годишния П.Н., униформените намерили сгъвка със зелена суха листна маса. При направения полеви наркотест, растението реагирало на канабис, съобщава \"Булнюз\". Младежът доброволно предал наркотичното растение на униформените, но не му се е разминало. Той е задържан във врачанското районно управление. По случая е образувано бързо полицейско производство. Сподели:", "date": "2020.01.01", "title": "Младеж реши да се почерпи с канабис за ЧНГ, прибраха го на топло"}
{"url": "https://pik.bg/in-memoriam-%D0%B2%D0%B5%D0%BD%D0%B5%D1%82%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D1%81-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%81%D0%BF%D0%BE%D0%BC%D0%B5%D0%BD-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B8-%D1%81%D1%80%D0%B5%D1%89%D0%B0-%D1%81%D1%8A%D1%81-%D1%81%D0%B8%D0%BB%D0%B2%D0%B0-%D0%B7%D1%83%D1%80%D0%BB%D0%B5%D0%B2%D0%B0-news895183.html", "text": "Телевизионната водеща Венета Райкова разказа емоционално за последната си среща с бившата шефка на Нова Силва Зурлева. Припомняме, че бизнесдамата почина внезапно тази сутрин в дома си в Ковачевица. \"Тъжно започва годината! Днес е починала Силва Зурлева! Последно се видяхме след рождения ми ден в началото на май 2014г. Отидох в кабинета й да й кажа, че съм взела решение да напусна “Горещо”, че искам да поема по нов път в живота. Говорихме дълго, каза ми да не бързам, че ще е грешка. Аз й отговорих, че вече съм го решила и на раздяла я попитах дали може да оставя пъпчето на детето в кабинета й. Тя знаеше, че с Тихомир я уважаваме много и че за нас тя е пример за успял и почтен човек, затова се зарадва изключително много, събу обувките си, качи се на един стол и постави пъпчето на Патрик на иконата срещу бюрото й. Повече не се видяхме, а днес разбирам тази тъжна вест! Мир на душата ти\", написа в профила си във Фейсбук Райкова. Сподели:", "date": "2020.01.01", "title": "IN MEMORIAM: Венета Райкова с емоционален спомен за последната си среща със Силва Зурлева"}
{"url": "https://pik.bg/%D0%BE%D1%82-%D0%B4%D0%BD%D0%B5%D1%81-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D0%B7%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D0%BD%D0%B5-news895166.html", "text": "От днес се увеличават възрастта и осигурителният стаж за пенсиониране. За жените от най-масовата трета категория труд възрастта се увеличава с 2 месеца и става 61 г. и 6 м., а изискуемият осигурителен стаж - 35 години и 10 месеца. За мъжете увеличението на възрастта е с 1 месец: 64 г. и 3 м., а необходимият стаж - 38 г. и 10 м., с два повече от 2019 г. Тези, които нямат право на пенсия поради липса на достатъчно стаж към съответната възраст, те могат да се пенсионират на 66 г. и 6 м. при поне 15 г. действителен стаж. През 2037 г. възрастта за пенсиониране на мъжете и жените ще се изравни и ще стане 65 г. Таванът на пенсиите остава 1200 лева. От 1 юли минималната пенсия се увеличава от 219,43 лв. на 250 лв. Оттогава отпуснатите до 31 декември 2019 г. пенсии се увеличават с 6,7%. Обезщетение за бременност и раждане ще се изплаща 410 дни, както досега. Обезщетението за отглеждане на дете до 2 г. е 380 лв. Обезщетенията за безработица остават от 9 до 74,29 лв./ден. Същият остава и режимът на изплащане на болничните - първите три дни от работодателя, а след това от НОИ. Сподели:", "date": "2020.01.01", "title": "От днес се увеличава възрастта за пенсиониране"}
{"url": "https://pik.bg/%D0%B4%D0%B6%D0%BE%D0%BD%D1%81%D1%8A%D0%BD-%D0%BD%D0%B5%D0%BA%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8%D0%BC-%D1%81-%D0%B1%D1%80%D0%B5%D0%BA%D0%B7%D0%B8%D1%82-%D0%B8-%D0%B4%D0%B0-%D1%81%D0%BB%D0%BE%D0%B6%D0%B8%D0%BC-%D0%BA%D1%80%D0%B0%D0%B9-%D0%BD%D0%B0-%D1%80%D0%B0%D0%B7%D0%B4%D0%B5%D0%BB%D0%B5%D0%BD%D0%B8%D1%8F%D1%82%D0%B0-%D0%BF%D1%80%D0%B5%D0%B7-2020-%D0%B3-news895143.html", "text": "Чакат ни една страхотна година и едно невероятно десетилетие, каза британският премиер. Джонсън, който само преди броени дни спечели абсолютно мнозинство в британския парламент, изтъкна, че най-важната му задача е да гарантира осъществяването на Брекзит, повече от три години, след като британците гласуваха на референдум да напуснат Европейския съюз. \"Като се сбогуваме с 2019 г., можем да затворим страницата с разделението, омразата и несигурността, които доминират обществения живот и ни дърпат назад вече прекалено дълго време. Сега имам нов парламент, избран от народа, за да реализира неговите приоритети, който най-сетне ще се съобрази с референдума и ще осъществи Брекзит. Брекзит ще бъде осъществен преди края на този месец\", категоричен бе Борис Джонсън. Британският лидер вече спечели предварително одобрение за сделката си с Брюксел за Брекзит и последните етапи на нейното ратифициране ще започнат, когато депутатите възобновят своята работа след коледните и новогодишните празници. Британският премиер Борис Джонсън заяви в новогодишното си обръщение, че тази година ще върне единството на разделената британска нация, предаде Ройтерс. Сподели:", "date": "2020.01.01", "title": "Джонсън: Нека приключим с Брекзит и да сложим край на разделенията през 2020 г."}
{"url": "https://pik.bg/%D1%81%D0%BB%D0%B5%D0%B4-%D0%BF%D1%80%D0%B5%D1%8F%D0%B6%D0%B4%D0%B0%D0%BD%D0%B5%D1%82%D0%BE-%D0%B4%D0%B8%D0%B5%D1%82%D0%B0-%D1%81-%D0%B2%D0%B0%D1%80%D0%B5%D0%BD%D0%B8-%D1%8F%D0%B9%D1%86%D0%B0-%D1%82%D0%BE%D0%BF%D0%B8-11-%D0%BA%D0%B3-%D0%B7%D0%B0-2-%D1%81%D0%B5%D0%B4%D0%BC%D0%B8%D1%86%D0%B8-news895035.html", "text": "Диетата с варени яйца е тотален световен хит заради бързите и реални резултати, които дава при хора с наднормено тегло. Този режим е толкова мощен, че доказано помага да се свалят до 11 килограма в рамките на само 2 седмици. Поне това твърдят известни диетолози и здравни експерти от целия свят. Затлъстяването е един от основните бичове за здравето в наши дни. Този общ здравословен проблем увеличава риска от други сериозни усложнения като сърдечни заболявания, диабет и рак. Когато решим да намалим някаква част от теглото си, много е важно да не намаляваме драстично приема на калории и да не се лишаваме от необходимите хранителни вещества. Отслабването не означава гладуване. Напротив, хранителният режим трябва да съдържа много пресни зеленчуци и плодове, зърнени и бобови култури. Трябва да се избягват продуктите от веригите за бързо хранене, висококалоричните десерти, както газираните напитки и преработени храни. Самата яйчена диета се изпълнява най-много 14 дни. Слабеенето при нея се случва, яйцата са богати на протеини и важни хранителни вещества и витамини. Освен че гори мазнини, тя спомага значителното подобряване на човешкия метаболизъм и укрепва цялостното здраве и имунитета. Яйцата са пълни с добри мазнини и минерали и имат ниско съдържание на въглехидрати. Яйчният жълтък съдържа всички необходими на здравето хранителни вещества, а в белтъка се съдържа протеин. Ето как изглежда менюто от режима и по дни: Ceдмицa 1 Bceĸи дeн зaĸycвaтe c 1 цитpycoв плoд и 1-2 cвapeни яйцa Πoнeдeлниĸ Oбяд: плoдoвe Beчepя: гoлямa caлaтa, пeчeнo пилe или пъpжoлa Bтopниĸ Oбяд: мaлĸa зeлeнa caлaтa и пeчeнo пилe Beчepя: зeлeнчyĸoвa caлaтa, 2 яйцa, 1 гpeйпфpyт или пopтoĸaл Cpядa Oбяд: 1 дoмaт, 1 пълнoзъpнecтa филийĸa xляб, ниcĸoмacлeнo cиpeнe Beчepя: гoлямa caлaтa, пилe или пъpжoлa Чeтвъpтъĸ Oбяд: плoдoвe Beчepя: гoлямa caлaтa, пилe или пъpжoлa Πeтъĸ Oбяд: зaдyшeни зeлeнчyци, 2 яйцa Beчepя: гoлямa caлaтa, пeчeнa pибa, 1 гpeйпфpyт Cъбoтa Oбяд: плoдoвe Beчepя: гoлямa caлaтa, пилe или пъpжoлa Heдeля Oбяд: caлaтa oт дoмaти, пилe cъc зaдyшeни зeлeнчyци, 1 гpeйпфpyт Beчepя: зaдyшeни зeлeнчyци Ceдмицa 2 Зaĸycĸaтa e cъщaтa ĸaтo пpeз пъpвaтa ceдмицa. Πoнeдeлниĸ Oбяд: гoлямa caлaтa, пилe или пъpжoлa Beчepя: зeлeнчyĸoвa caлaтa, 2 яйцa, 1 гpeйпфpyт или пopтoĸaл Bтopниĸ Oбяд: зaдyшeни зeлeнчyци, 2 яйцa Beчepя: гoлямa caлaтa, пeчeнa pибa, 1 гpeйпфpyт Cpядa Oбяд: гoлямa caлaтa, пилe или пъpжoлa Beчepя: зeлeнчyĸoвa caлaтa, 2 яйцa, 1 гpeйпфpyт или пopтoĸaл Чeтвъpтъĸ Oбяд: зaдyшeни зeлeнчyци, ниcĸoмacлeнo cиpeнe, 2 яйцa Beчepя: гoлямa caлaтa, пилe или пъpжoлa Πeтъĸ Oбяд: caлaтa, pибa Beчepя: гoлямa caлaтa, 2 яйцa Cъбoтa Oбяд: caлaтa, пилe или пъpжoлa, 1 гpeйпфpyт Beчepя: плoдoвe Heдeля Oбяд: зaдyшeни зeлeнчyци, пилe или пъpжoлa, 1 гpeйпфpyт Beчepя: пoвтapя ce oбeднoтo мeню Ако нисковъглехидратните диети не са подходящи за вас, е добре да се консултирате с лекар. Важно правило е последното хранене да не е по-късно от 19 ч. Сподели:", "date": "2020.01.01", "title": "СЛЕД ПРЕЯЖДАНЕТО: Диета с варени яйца топи 11 кг за 2 седмици"}
{"url": "https://pik.bg/%D1%80%D0%B0%D0%B4%D0%B5%D0%B2-%D1%81%D1%8A%D1%81-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D0%BD%D0%B8%D1%8F-%D0%BA%D1%8A%D0%BC-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%B8-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D1%81%D0%B8%D0%BB%D0%B2%D0%B0-%D0%B7%D1%83%D1%80%D0%BB%D0%B5%D0%B2%D0%B0-news895197.html", "text": "Президентът Румен Радев изразява съболезнования на семейството и близките на Силва Зурлева, журналист, преводач, дългогодишен ръководител на Нова телевизия, съобщиха от пресцентъра на държавния глава. „Обществото ни и българската журналистика загубиха голям човек и професионалист със значим принос за развитието на телевизията в България“, посочва Радев. По думите му близо двадесет години от професионалния си път Силва Зурлева е посветила на управлението и утвърждаването на Нова телевизия като една от най-големите и авторитетни български медии и е дала път на много млади журналисти да утвърдят имената си в професията. Светла следа оставя и ангажираността на Силва Зурлева с общественозначими каузи като „Българската Коледа“, която всяка година дава своя принос за здравето и лечението на хиляди български деца, отбелязва още президентът Румен Радев. Сподели:", "date": "2020.01.01", "title": "Радев със съболезнования към семейството и близките на Силва Зурлева"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D0%BD%D0%B8%D1%8F-%D0%BA%D1%8A%D0%BC-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%B8-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%BD%D0%B0-%D1%81%D0%B8%D0%BB%D0%B2%D0%B0-%D0%B7%D1%83%D1%80%D0%BB%D0%B5-news895201.html", "text": "Министър-председателят на България Бойко Борисов изказа съболезнования на семейството и близките на Силва Зурлева. Припомняме, че бившата шефка на Нова телевизия почина внезапно тази сутрин в дома си в Ковачевица. \"Бог да прости Силва Зурлева! Съболезнования на семейството и на близките ѝ\", написа във Фейсбук премиерът. Както медията ни писа, бившата шефка на Нова телевизия Не е ясно още каква е причината за смъртта, дали падането по стълбите или предшестващ инфаркт. Знае се само, че се касае за нещастен случай, а не за насилие, казаха от полицията. се е строполила по стълбите на старинната къща и издъхнала. Сподели:", "date": "2020.01.01", "title": "ПЪРВО В ПИК: Премиерът Борисов със съболезнования към семейството и близките на Силва Зурлева"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D1%85%D1%8A%D1%80%D0%B2%D0%B0%D1%82%D1%81%D0%BA%D0%BE%D1%82%D0%BE-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-news895114.html", "text": "От днес Хърватия поема официално председателството на Съвета на ЕС, въпреки че от 3 декември, заради оставката на финландското правителство, Загреб се наложи да  ръководи заседанията на съвета. Хърватското председателство е 4 четири основни приоритета: Европа, която се развива; Европа, която свързва; Европа, която защитава, и Европа, която е влиятелна. Загреб ще предаде европредседателството в средата на годината на Германия. Сподели:", "date": "2020.01.01", "title": "Започва хърватското европредседателство"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%B4%D1%80%D0%B0%D0%BC%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D1%80%D0%B0%D0%BD%D0%B5%D0%BD%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B8%D0%B7%D0%B3%D1%83%D0%B1%D0%B8-%D0%B1%D0%B5%D0%B1%D0%B5%D1%82%D0%BE-%D1%81%D0%B8-news895213.html", "text": "Бременната в 9-ия месец жена, която пострада при катастрофа в Хасково в новогодишната нощ, изгуби бебето си, а други двама са в тежко състояние, съобщи Хасково лайв, като се позова на информация от МБАЛ-Хасково. Произшествието, при което са се ударили три коли, е станало на кръстовището на булевард „Раковски“ и улица „Дунав“ в Хасково. Освен коремна травма 22-годишната жена е получила и белодробна, затова след секциото се е наложила още една спешна операция. Към момента състоянието й е стабилно, но бебето е починало. Предстои консултация със специалисти от Пловдив, уточниха още от ръководството на хасковската болница. Освен бременната жена са пострадали още трима души, двама от които са в болница в тежко състояние. Всички те са пътували в една от колите. Момче и момиче на 24 години са настанени в неврохирургията с травми на главата и комоцио. Няма опасност за живота им, съобщиха от отделението. През спешната помощ е преминал и бащата на починалото бебе на бременната жена, който в новогодищната нощ е шофирал колата. Състоянието му не е изисквало постъпване в болница и е освободен за домашно лечение. Двойката е чакала първото си дете, съобщи бащата, който днес заедно с родителите си бе пред болницата. Той не помни нищо от катастрофата. Мъжът разказа, че спрели на бензиностанцията на ул. ” Дунав”, за да заредят, и оттогава всичко му било като бяло петно. Момичето също не помнело нищо, казаха лекарите. По случая е образувано досъдебно производство в Районна прокуратура, което обаче, след смъртта на бебето вероятно ще бъде поето от Окръжната прокуратура. По информация на магистратите, колата, в която е пътувала бременната и другите двама пострадали мъж и жена, заедно с още един автомобил е навлязла в кръстовището от ул.”Дунав” на зелен светофар. По същото време по бул.”Раковски” към центъра е пътувал друг автомобил, който на червено и с висока скорост навлиза в кръстовището. Така се стига до верижната катастрофа. 40-годишният шофьор, преминал на червен светофар, е имал 1,7 промила алкохол в кръвта, показала проба с дрегер. Виновният водач е задържан е за 24 часа в полицията, като преди това е бил прегледан в болница, тъй като се оплаквал от болки в ръката. Сподели:", "date": "2020.01.01", "title": "СТРАШНА ДРАМА: Бременната жена, ранена в катастрофа с пиян шофьор в Хасково, изгуби бебето си"}
{"url": "https://pik.bg/%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%81%D0%BC%D0%BE%D0%BB%D1%8F%D0%BD%D1%81%D0%BA%D0%B8%D1%8F%D1%82-%D0%BF%D0%BB%D0%B0%D0%BD%D0%B5%D1%82%D0%B0%D1%80%D0%B8%D1%83%D0%BC-%D0%B7%D0%B0-4-%D0%BC%D0%BB%D0%BD-%D0%BB%D0%B2-news895159.html", "text": "Смолянският планетариум ще бъде ремонтирана, обяви директорът Общата стойност на проекта е около 4 милиона лв. Две са основните направления, в които той ще се реализира\", заяви тя пред \"Фокус\". Едното направление включва внедряване на мерки за енергийна ефективност, цялостен ремонт и обновяване на сградата, прилежащото и околно пространство, а второто направление се отнася до преоборудване на звездната зала и обсерваторията. Това, което се предвижда като оборудване за звездната зала е ново поколение оптичен проектор в комбинация с пълнокуполна цифрова проекционна система. Само по този начин ще може да се съчетае ненадминатото качество в проектирането на звездното небе на оптическите проектори и по-голямата гъвкавост в тяхното използване с възможностите на цифровата апаратура за по-ефектни, атрактивни демонстации. Проектът предвижда и обособяване на втори посетителски център, в който ще бъдат монтирани интерактивни установки, астрономически модели и пособия, до които посетителите ще имат непосредствен достъп. Ще бъде монтиран нов телескоп в обсерваторията на Планетариума. Ще бъдат преоборудвани със съвременни пособия и кръжочните зали. Цялостен ремонт и ново оборудване е предвидено и за конферентната зала. Марияна Хаджигенчева. \" Сподели:", "date": "2020.01.01", "title": "Ремонтират смолянският планетариум за 4 млн. лв."}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B8%D0%BB%D0%B8%D0%B5%D0%B2%D0%B0-%D1%81-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%BD%D0%B0-%D1%81%D0%BD%D0%B8%D0%BC%D0%BA%D0%B0-%D1%81%D1%8A%D1%81-%D1%81%D0%B8%D0%BD%D0%B0-%D1%81%D0%B8-%D0%BD%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-news895163.html", "text": "Мария Илиева сподели трогателна снимка със сина си на Нова година и стопли сърцата на феновете си. Тя пожела на всички да бъдат здрави и да обичат силно. \"Вярвайте силно в доброто, в себе си и в Бога; Давайте много, без да очаквате каквото и да е в замяна; Мечтайте извън граници\", гласи пожеланието във Фейсбук. Илиева и наследникът й са широко усмихнати и видимо щастливи на черно-белия фотос. Снимката бързо събра положителни реакции коментари, а феновете пожелаха на певицата много успехи през новата година. Сподели:", "date": "2020.01.01", "title": "Мария Илиева с трогателна снимка със сина си на Нова година"}
{"url": "https://pik.bg/%D1%81%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D0%B8%D0%BA-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B8%D1%8F%D1%82-%D0%BA%D0%BC%D0%B5%D1%82-%D0%BD%D0%B0-%D0%BF%D0%BB%D0%B5%D0%B2%D0%B5%D0%BD-%D0%B3%D0%B5%D0%BE%D1%80%D0%B3-%D1%81%D0%BF%D0%B0%D1%80%D1%82%D0%B0%D0%BD%D1%81%D0%BA%D0%B8-%D0%BD%D0%B5%D1%85%D0%B0%D0%B5-%D0%B7%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8%D1%8F-%D0%B1%D0%B0%D1%81%D0%B5%D0%B9%D0%BD-%D0%B2-%D0%B3%D1%80%D0%B0%D0%B4-news895211.html", "text": "Голям скандал назрява отново в община Плевен заради бездействието на скандалния кмет Георг Спартански, алармират пред агенция ПИК недоволни жители на града. Този път става дума за единствения басейн в града, който е общинска собственост, но общината нехае за случващото се с него, а деца са принудени да тренират плуване само късно вечер. От сигнала до агенция ПИК става ясно, че тренировките на 300 деца зависят от това дали ще се разберат родители, община и наемател как и кога да влизат в единствения басейн в града. Оказва се, че басейнът е даден под наем преди пет години за общо 10 години. От лятото обаче започнали проблемите. Треньорите твърдят, че не ги допускат да тренират. Пред агенция ПИК родители споделят, че проблемът може да се разреши от наемателя Александър Ванков и наемодателя община Плевен, т.е Георг Спартански, защото те са компетентните страни по договора за наем. Родителите са категорични, че ако децата им не са допускани да тренират, то договорът за наем може да се промени, прекрати или развали. Недоволни жители на Плевен твърдят, че Георг Спартански не предприема никакви действия за разрешаване на проблема поради финансови интереси и изгода, а парите отиват по други направления. \"Един кмет трябва да е на страната на своите съграждани (мнозинството),а не да заема страната на наемателя и да защитава неговите интереси. Ние, мнозинството от граждани, искаме договорът да се промени, така че треньорите да имат законово право да провеждат тренировките с децата на басейна. Искаме да се направи график, изцяло съобразен с учебното време на децата и те да могат да тренират в нормалните часове през деня\", пише в сигнала си до агенция ПИК жител на град Плевен. От него става ясно още, че скандалният кмет не иска да съдейства на родителите и те са били принудени да изпратят писма до омбудсмана Диана Ковачева, Министерски съвет, президентството, Главна прокуратура на Република България и др. Очаква се в следващите дни да има извънредно заседание на общинския съвет в Плевен по повод ситуацията с басейна. Сподели:", "date": "2020.01.01", "title": "СИГНАЛ ДО ПИК: Скандалният кмет на Плевен Георг Спартански нехае за общинския басейн в града - деца принудени да тренират само късно вечер (ДОКУМЕНТИ)"}
{"url": "https://pik.bg/%D0%BF%D0%BE%D0%BC%D0%BF%D0%B5%D0%BE-%D1%81%D0%B8%D0%B3%D1%83%D1%80%D0%B5%D0%BD-%D1%87%D0%B5-%D0%B7%D0%B0%D0%B4-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B8%D1%80%D0%B0%D0%BA-%D1%81%D1%82%D0%BE%D1%8F%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-news895105.html", "text": "Държавният секретар на САЩ Майк Помпео заяви, че атаката срещу американското посолство в Ирак е организирана от „терористи“, чиито имена той добре знае, предава AFP, цитирани от \"Фокус\". „Нападението бе организирано от терористи - Абу Махди ал Мухандис и Кайс ал-Хазали - и подкрепен от ирански „проксита“ - Хади ал-Амари и Фалех ал Фаяд\", цитира агенцията съобщението на Помпео, публикувано в социалната мрежа „Туитър“. В туита Помпео включва снимки, за които твърди, че показват четиримата мъже извън американското посолство в Багдад. Във вторник протестиращи щурмуваха посолството на САЩ в Багдад в отговор на въздушните удари, които американските ВВС нанесоха по паравонни групировка в страната през уикенда. В отговор американските части, охраняващи сградата на посолството, употребиха сълзотворен газ срещу демонстрантите, за да ги разпръснат. Те игнорираха призивите да се оттеглят от територията на дипломатическата сграда, подчертава агенцията. Демонстрантите преодоляха контролно-пропускателни пунктове, които ограничават достъпа до т.нар. зелена зона на Багдад, скандирайки „Смърт за Америка\". Те изгориха знамена на САЩ и са издигнаха плакати, призоваващи посолството да бъде закрито. Протестиращите изтръгнаха охранителните камери от стената на посолството на фона на опитите на иракските сили за сигурност да ги задържат. Агенцията припомня, че при въздушните удари на САЩ в неделя загинаха 25 шиитски бунтовници от „Катаеб Хизбула“ – групировка, която според Вашингтон се ползва с подкрепата на официален Техеран. Сподели:", "date": "2020.01.01", "title": "Помпео сигурен, че зад атаката на американското посолство в Ирак стоят терористи"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%BE%D1%87%D0%B0%D0%BA%D0%B2%D0%B0-%D1%81%D0%B5-%D1%82%D1%80%D0%B0%D1%84%D0%B8%D0%BA-%D0%BF%D0%BE-%D1%81%D1%82%D1%80%D1%83%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D1%81%D0%B0-%D0%BD%D0%B0%D1%89%D1%80%D0%B5%D0%BA-news895161.html", "text": "38 хиляди са глобени на пътя по празниците. 80 само за изминалата нощ. Пътната обстановка преди обяд в първия ден на 2020 г. беше спокойна. Повече автомобили има по магистрала „Тракия” и „Струма”. Двойно повече са и екипите на пътна полиция, които следят трафика и разполагат с повече технически средства за това. През новогодишната нощ 50 са констатираните нарушения на водачи, употребили алкохол. 80 пък са произшествията на територията на цялата страна. „За щастие, няма загинали участници в движението. От 18:00 ч. на 31 декември са констатирани 7 пътнотранспортни произшествия с ранени участници”, обобщава инсп. Лъчезар Близнаков от Пътна полиция. „Очаква се засилен трафик в района на Благоевград от завръщащите се от Гърция и Банско. Там са осигурени допълнителни екипи, а на Владая е организирано реверсивно движение”, предупреди Близнаков и допълни, че се очаква да бъде натоварено и движението в района на тунела Витиня на магистрала „Тракия”. Агенция „Пътна инфрастурктура” съобщава, че са продадени 14 000 винетки. От КАТ напомнят да не сядаме зад волана употребили алкохол и да спазваме правилата за движение. Сподели:", "date": "2020.01.01", "title": "ГОЛЯМОТО ЗАВРЪЩАНЕ: Очаква се трафик по \"Струма\", полицаите са нащрек"}
{"url": "https://pik.bg/%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%BF%D0%BE%D0%B8%D1%81%D0%BA%D0%B0-%D1%81%D1%8A%D0%B4%D0%B5%D0%B1%D0%B5%D0%BD-%D0%B8%D0%BC%D1%83%D0%BD%D0%B8%D1%82%D0%B5%D1%82-%D0%BE%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-news895236.html", "text": "70-годишният политик ще поиска временен имунитет и ще докаже невинността си пред съда. Според израелското право не може да започне процес, след като е отправено искане за имунитет. Това означава, че евентуален процес може да се забави с месеци, отбелязва Ройтерс. Силно разделеният израелски парламент едва ли ще успее да вземе решение по искането преди насрочените за 2 март нови избори. Основният съперник на Нетаняху, Бени Ганц от партията \"Синьо и бяло\", заяви, че това е \"тъжен ден за Израел\" и обвини премиера, че се интересува само от себе си, а не от бъдещето на държавата. ,,Нетянаху знае, че е виновен\", подчерта Ганц. Израелският премиер Бенямин Нетаняху ще поиска от парламента да му предостави съдебен имунитет срещу трите обвинения в корупция, пред които е изправен, предадоха Ройтерс и ДПА. Сподели:", "date": "2020.01.01", "title": "Нетаняху поиска съдебен имунитет от парламента"}
{"url": "https://pik.bg/%D1%82%D1%80%D0%B5%D0%B2%D0%BE%D0%B3%D0%B0-%D0%BE%D0%BF%D0%B0%D1%81%D0%BD%D0%B8%D1%8F%D1%82-%D0%B3%D1%80%D0%B8%D0%BF-%D0%B1%D1%80%D0%B8%D0%B7%D0%B1%D0%B5%D0%B9%D0%BD-%D0%B2%D0%B5%D1%87%D0%B5-%D0%BF%D0%BE%D0%B2%D0%B0%D0%BB%D0%B8-%D0%B1%D0%BE%D0%BB%D0%BD%D0%B8-%D0%B2-%D0%B1%D1%83%D1%80%D0%B3%D0%B0%D1%81-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D0%B2%D0%B0-%D1%81%D0%B5-%D0%BC%D1%8A%D0%BB%D0%BD%D0%B8%D0%B5%D0%BD%D0%BE%D1%81%D0%BD%D0%BE-%D0%B8--news895192.html", "text": "съобщи Флагман.бг.  Епидемиолози предричаха, че това ще се случи в средата на януари но в Бургас вече има болни и нищо чудно заразата бързо да се разпространи. Характерното на \"Бризбейн\", е че ни поваля само за 3-4 часа и е силно заразен. “Б­риз­бейн” во­ди до се­риоз­ни ус­лож­не­ния на ди­ха­тел­ни­те пъ­ти­ща. Ви­ру­сът се пре­да­ва по въз­душ­но-кап­ков път от чо­век на чо­век. При­чи­на­та е, че ви­ру­сът мо­же да оце­лява някол­ко ча­са вър­ху банкнотите, кър­пи­те за ръ­це, дръж­ки­те на вра­ти­те, клю­чо­ве­те на лам­пи­те и на дру­ги мес­та. Гри­път по­раз­ява чо­век за брое­ни ми­ну­ти меж­ду 4 и 6 ча­са са нуж­ни на ви­ру­си­те, за да се нас­танят във всич­ки ор­га­ни. Най-уя­зви­ми са бе­лият дроб, сър­це­то и цен­трал­на­та нер­вна сис­те­ма. Ус­лож­не­ния­та от бо­лес­тта чес­то мо­гат да пре­рас­нат в брон­хоп­нев­мо­ния и въз­па­ле­ния на нер­вна­та сис­те­ма, затова много доктори се презастраховат и изписват антибиотици. твърдят епидемиолози. Те се на­ри­чат мъл­ние­нос­ни ща­мо­ве. В те­зи слу­чаи ан­ти­био­ти­ци­те не по­ма­гат. Първи случаи на опасния грип щам H1, разновидност на „Бризбейн”, са регистрирани в Бургас, Пос­лед­ни­те из­след­ва­ния оба­че со­чат, че хо­ра­та мо­гат да се за­разят и от до­пи­ра с раз­лич­ни пред­ме­ти. Някои от най-ток­сич­ни­те фор­ми на грип­ни­те ви­ру­си са изключително опасни и могат да доведат до фатални последици, Сподели:", "date": "2020.01.01", "title": "ТРЕВОГА: Опасният грип \"Бризбейн\" вече повали болни в Бургас, разпространява се мълниеносно и протича много тежко"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%82%D0%BE-%D0%B2%D0%B8%D0%BF-%D0%B1%D0%B5%D0%B1%D0%B5-%D0%B3%D0%B5%D0%BF%D0%B8-%D0%B1%D0%BE%D0%BC%D0%B1%D0%B8%D1%82%D0%B5-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%B8-%D0%B0%D0%BD%D1%82%D0%BE%D0%BD%D0%B8%D1%8F-%D0%BF%D0%B5%D1%82%D1%80%D0%BE%D0%B2%D0%B0---%D0%B2%D0%B8%D0%B6%D1%82%D0%B5-%D1%82%D0%BE%D0%B2%D0%B0-news894791.html", "text": "Докато в София мръзнем на минусови температури, \"Мис България\" Антония Петрова-Батинкова разхожда силикона си в слънчев Дубай. Тя отиде в емирствата за празниците заедно с цялото си семейство - съпруга си Ивайло Батинков и най-известното ВИП-бебе Благовест Бест Батинков. По традиция първата дубайска Коледа, както и всички други знаменателни за малкия блондин събития, бе щедро отразена със снимки и видеа из профилите на майка му в социалните мрежи. В Дубай родителите на малкия Батинков го заведоха на водно парти с пяна. Забавата с пяната, висока почти колкото ръста на момченцето, не му се хареса особено, видя ПИК във фейсбук-видеата. Затова и Благовест предпочиташе да стои предимно в прегръдките на родителите си. На едно от клипчетата мъникът видимо се чудеше как са се спаси от досадната пяна и директно гепи бомбите на майка си, за да я подсети да го вдигне от земята. \"Светли празници, приятели! Ето и нашата първа Коледа тримата заедно и първата Коледа на Бест Батинков! Бъдете здрави и благословени! Бъдете благодарни, добри и мили, с тези които ви обичат и дават всичко за вас! Бъдете усмихнати и позитивни! Нека е светло в душите и сърцата ни! Бъдете благородни и ценете и обичайте важните за вас хора! Семейството е всичко!\", написа Антония под дубайските кадри. Сподели:", "date": "2020.01.01", "title": "ГОРЕЩО В ПИК: Най-известното ВИП-бебе гепи бомбите на майка си Антония Петрова - вижте това ПИКАНТНО ВИДЕО от мокро парти в Дубай"}
{"url": "https://pik.bg/%D0%B4%D1%8F%D0%B4%D0%BE-%D0%BE%D1%82-%D0%BA%D0%B0%D0%B7%D0%B0%D0%BD%D0%BB%D1%8A%D0%BA-%D1%81%D1%8A%D0%B1%D1%80%D0%B0-%D0%B1%D0%BB%D0%B8%D0%B7%D0%BE-500-%D0%BF%D0%B8%D1%81%D0%BC%D0%B0-%D1%81-%D0%B0%D0%B2%D1%82%D0%BE%D0%B3%D1%80%D0%B0%D1%84%D0%B8-%D0%BE%D1%82-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%B8-%D0%BB%D0%B8%D1%87%D0%BD%D0%BE%D1%81%D1%82%D0%B8-news895181.html", "text": "Възрастен мъж от Казанлък ще приключи 2019 година с личен рекорд за събрани автографи от известни личности. Бившият учител колекционира подписи и писма от популярни лица, като вече е събрал близо 500 автентични спомена, предава Нова тв. Стефан Цокев започва да колекционира автографи преди повече от 30 години заедно със съпругата си. След като я губи продължава да попълва колекцията в нейна памет. „Започнахме с моята съпруга защото тя много харесваше Бисер Киров и първия автограф, който получихме от него беше, решихме да му напишем писмо и да прати автограф, прати снимка с кратко пожелание. Сега бройката им е 460”, сподели той. Автографите правят компания на Стефан така, както преди са правели учениците му. „Чета още веднъж писмата, които получавам, защото всеки автограф е придружен с писмо и вътре има много топли думи, които стоплят сърцето ми”, разказва още възрастният мъж. Сред колекцията на ловеца на автографи се нареждат и политици, а Стефан не ги дели на цветове и партии. „Първият автограф е от премиера. Бях му писал да ми прати автограф, обаче негов личен не някой измислен и той ми се обади по телефона че ми праща писмо с изрично неговия подпис. Ето и от Мая Манолова, Плевнелиев, Жорж Ганчев”, добавя още Стефан Цокев. Спортната колекция оглавява Владо Николов, който изпраща и своя тениска, с която се е състезавал за страната ни Сподели:", "date": "2020.01.01", "title": "Дядо от Казанлък събра близо 500 писма с автографи от популярни личности"}
{"url": "https://pik.bg/%D0%BF%D1%80%D0%B0%D0%B2%D0%BE-%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0---%D0%BA%D0%B0%D0%BB%D0%B8%D0%BD%D0%B0-%D0%B0%D0%BD%D0%B4%D1%80%D0%BE%D0%BB%D0%BE%D0%B2%D0%B0-%D0%BF%D0%BE%D0%BF%D0%B8%D0%BB%D1%8F-%D0%B1%D1%81%D0%BF-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%88%D0%B0%D0%B9%D0%BA%D0%B0%D1%82%D0%B0-%E2%80%9C%D0%BA%D0%BE%D1%80%D0%BD-news895118.html", "text": "Журналистката и политически анализатор Калина Андролова написа във Фейсбук\" по повод искането на БСП за вот на недоверие на кабинета, заявено от лидера на партията: Сподели:", "date": "2020.01.01", "title": "ПРАВО В ДЕСЕТКАТА - Калина Андролова попиля БСП: Очакваме \"интелигентността\" на шайката “Корнела, Свиленски и Киро Добрев” да реши всички проблеми"}
{"url": "https://pik.bg/%D1%83%D1%87%D0%B5%D0%BD-%D0%BF%D0%BE%D1%81%D1%8A%D0%B2%D0%B5%D1%82%D0%B2%D0%B0-%D0%BA%D0%B0%D0%BA-%D0%B4%D0%B0-%D1%81%D0%B5-%D0%BD%D0%B0%D0%BC%D0%B0%D0%BB%D0%B8-%D1%80%D0%B8%D1%81%D0%BA%D0%B0-%D0%BE%D1%82-%D0%B8%D0%BD%D1%84%D0%B0%D1%80%D0%BA%D1%82-%D0%BF%D1%80%D0%B5%D0%B7-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%82%D0%B5-%D0%B4%D0%BD%D0%B8-news895182.html", "text": "Правилното хранене, редовната физическа активност и минималната консумация на алкохол ще сведат до минимум риска от инфаркт и други сериозни сърдечни проблеми по време на празниците. Това мнение изрази директорът на Националното дружество за изследване на атеросклерозата, главен научен сътрудник на Националния медицински изследователски център по кардиология на Русия, доктор на медицинските науки Игор Сергиенко, цитиран от TACC . \"В празничните дни трябва сериозно да ограничите консумацията на алкохолни напитки, да не се злоупотребява със сладки храни, всякакви торти и сладкиши, значително да се ограничи приема на въглехидрати. Разбира се организма се нуждае от редовна физическа активност, тоест да извършвате някакъв вид активни дейности. Всичко това ще намали рискът от инфаркт и други смъртоносни сърдечни проблеми“, каза той пред ТАСС. Според учения човечеството започнало да страда повече от сърдечно-съдови заболявания поради неправилен начин на живот. \"Причината, поради която хората започнаха да страдат от сърдечни заболявания по-често, е промяна в начина ни на живот. Променихме диетата и не ядем това, което е заложено в генома ни. Избягваме физическите натоварвания, което също е предопределено от нашия геном. Когато говоря на конференции, питам, защо заекът не страда от атеросклероза, защо сърната няма остеохондроза, защо таралежът няма артериална хипертония? И те са бозайници, като хората. Защото човечеството е започнало да води нездравословен начин на живот. Трябва да се движим много, да не преяждаме, да се извършва някакъв вид физическа активност за всеки изблик на адреналин “, каза той. Сергиенко смята, че погрешна диета и липса на редовна физическа активност, съчетана с редица други фактори, включително възрастта, наследствеността, пола и затлъстяването, водят до атеросклероза и различни проблеми със сърцето и кръвоносните съдове. \"Развитието на атеросклерозата и сърдечните заболявания не пречи на спорадичната физическа активност от какъвто и да е интензитет. Енергията трябва да се изразходва постоянно. Препоръчва се един час умерено упражнение или половин час интензивни упражнения всеки ден. Един час интензивно ходене, плуване, упражнения във фитнес залата. Винаги трябва да се изпитва леко чувство на глад, ако нямате сериозни проблеми от страна на стомаха.В никакъв случай не преяждайте. Дъвчете бавно и мислете по време на хранене.Не се препоръчва да се консумират големи количества захар, мед, сладкиши, хляб , мазно печено, всякакво пържене на бекон и газирани сладки напитки“, каза ученият. Сподели:", "date": "2020.01.01", "title": "Учен посъветва как да се намали риска от инфаркт през празничните дни"}
{"url": "https://pik.bg/%D0%B5%D1%8A%D1%80%D0%B1%D1%8A%D1%81-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%B2-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B7-2019-news895180.html", "text": "Европейският консорциум \"Еърбъс\" (Airbus) се превърна през миналата година в най-големият производител на самолети в света за пръв път от 2011 година насам, след като компанията осъществи по-добри от прогнозите доставки на 863 самолета. По този начин европейският самолетостроител иззе короната от основния си американски конкурент \"Боинг\" (Boeing), съобщава Ройтерс, цитирайки свои летищни и проследяващи полетите източници. Подобен обрат беше напълно очакван с оглед на кризата, свързана с принудително приземяване по целия свят на самолетите от модела 737 MAX на \"Боинг\", която криза вероятно ще продължи и в началото на новата 2020 година. Рекордните данни на европейската самолетостроителна компания подчертават допълнително разстоянието, което \"Боинг\" трябва да измине, за да възстанови лидерската си пазарна позиция. Компанията \"Еърбъс\", която беше принудена от собствените си индустриални проблеми да намали през октомври целите си за доставки през 2019 година с между 2% и 3%, използва допълнителни ресурси до часовете преди новогодишната нощ, за да достигне доставките на 863 самолета за изминалата година в сравнение с ревизираната си цел за 860 реактивни самолета. Доставките нараснаха със 7,9% спрямо 800-те самолета през 2018 година. От \"Еърбъс\" отказаха да коментира данните, цитирани от Ройтерс, тъй като те трябва да бъдат проверени, преди да могат да бъдат финализирани и публикувани. От своя страна компанията \"Боинг\" достави 345 самолети главно за полети на дълги разстояния между януари и ноември миналата година, което е по-малко от половината от 704-те самолета, които бяха доставени за същия период на 2018 година, когато все още не съществуваше проблема със серията MAX. За цялата 2018-а \"Боинг\" беше доставил 806 самолета, запазвайки тогава с малко своята лидерска позиция в света. Сподели:", "date": "2020.01.01", "title": "\"Еърбъс\" се превърна в най-големият производител на самолети в света през 2019"}
{"url": "https://pik.bg/%D0%B2-%D1%80%D0%B5%D0%B0%D0%BB-%D0%B8%D1%81%D0%BA%D0%B0%D1%82-%D0%BD%D0%B5-%D1%81%D0%B0%D0%BC%D0%BE-%D0%BA%D0%B8%D0%BB%D0%B8%D0%B0%D0%BD-%D0%BC%D0%B1%D0%B0%D0%BF%D0%B5-%D0%BD%D0%BE-%D0%B8-%D0%B1%D1%80%D0%B0%D1%82-%D0%BC%D1%83-news895179.html", "text": "За интерес към френската футболна звезда Килиан Мбапе от страна на \"Реал\" Мадрид се знае отдавна. Двете страни не го крият, а треньорът на \"белите\" Зинедин Зидан е един от най-големите почитатели на футболиста на \"Пари Сен Жермен\". Футболният свят очаква с нетърпение сделката, която има потенциал да се превърне в рекордна за трансферния пазар. Само че в Мадрид в най-скоро време може да акостира не само световният шампион с Франция, а и неговият 13-годишен брат Етан. Това съобщава изданието \"Ас\". По-малкият Мбапе играе в подрастващите формации на \"Пари Сен Жермен\" и е привлякъл вниманието на скаутите на испанския гранд. Също като батко си той е нападател, а евентуалното му привличане би направило Мадрид още по-привлекателна дестинация за Килиан. Очаква се, когато сделката се осъществи, тя да бъде на стойност около 300 млн. евро. В момента рекордът за най-скъп трансфер се държи от Неймар. При преминаването му от \"Барселона\" в \"Пари Сен Жермен\" бяха платени 222 млн. евро. Сподели:", "date": "2020.01.01", "title": "В \"Реал\" искат не само Килиан Мбапе, но и брат му"}
{"url": "https://pik.bg/%D0%BA%D1%80%D0%B8%D0%B7%D0%B0%D1%82%D0%B0-%D1%81%D0%B5-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B0%D0%B2%D0%B0-%D0%B1%D1%83%D0%BD%D1%82-%D0%B2-%D0%BF%D0%B5%D1%80%D0%BD%D0%B8%D1%88%D0%BA%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D1%86%D1%8A%D1%80%D0%BA%D0%B2%D0%B0-%D0%BE%D1%82-4-%D0%B4%D0%BD%D0%B8-%D0%BD%D1%8F%D0%BC%D0%B0-%D0%B2%D0%BE%D0%B4%D0%B0-%D0%B3%D0%BE%D1%82%D0%B2%D0%B8-%D1%81%D0%B5-%D0%BD%D0%BE%D0%B2-%D0%BF%D0%BE--news895232.html", "text": "Жителите на пернишкия квартал „Църква“ се вдигнаха на бунт днес заради липсата на вода. Чешмите там са сухи вече 4-ти ден, съобщи мироглед. В квартала била осигурена една водоноска, но тя била крайно недостатъчна, твърдят хората. Местните пълнели туби и бидони от чешми в съседните села Кралев дол и Рударци. „Кога ще имаме вода? Всеки ден нови графици, а чешмите са пресъхнали. Ние трябва да се къпем, да перем... В кой век живеем?“, недоволстваха хората. Те заплашват ако проблемът не намери решение, да преградят магистралата. При бедстващите днес отидоха областният управител Емил Костадинов и прокуристът на „ВиК“ Камен Каменов. „Правим всичко възможно. Непрекъснато се работи по новия водопровод. Освен това от 2 или 3 януари започва и реализацията на плана „Русев“. Вече са осигурени пари“, каза пред хората Костадинов. Това обаче не успокои страстите. С тях разговаря и Каменов. „Причината е, че застудя и притока към язовира намаля, а помпите спряха да работят. Затова не може да се спазва графика. От утре ще предложим нов режим за града и ще има вместо 8 часа 7 часа на ден вода, а помпите за квартал „Църква“ ще заработят и ще има вода“, обясни Каменов. Утре – 2 януари, отново ще бъде свикан кризисен щаб. На него ще стане ясно дали има решение на проблема. Заради задълбочаваща се криза пък Перник го очаква още по-рестриктивен воден режим.   Той предстои да бъде предложен до средата на януари. Според специалисти във водосборната зона на „Студена“ има около 30 см. сняг. При евентуално топене във водоема все пак ще се влее вода и може по-строгия режим да бъде избегнат Сподели:", "date": "2020.01.01", "title": "КРИЗАТА СЕ ЗАДЪЛБОЧАВА: Бунт в пернишкия квартал \"Църква\", от 4 дни няма вода, готви се нов по-строг режим"}
