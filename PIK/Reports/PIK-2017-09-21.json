{"url": "http://pik.bg/%D0%BF%D1%80%D0%BE%D1%84-%D0%BC%D0%B5%D1%80%D0%BC%D0%B5%D1%80%D1%81%D0%BA%D0%B8-%D0%B8%D0%B7%D0%BC%D0%B8%D1%81%D0%BB%D0%B8-%D0%B7%D0%B0%D0%BC%D0%B5%D1%81%D1%82%D0%B8%D1%82%D0%B5%D0%BB-%D0%BD%D0%B0-%D0%BA%D0%B0%D1%84%D0%B5%D1%82%D0%BE-news691921.html", "text": "Еликсирът на младостта съдържа суроватъчен протеин, който участва в изграждането на здрава мускулна система и подпомага умственото развитие и костната система. Това го прави изключително полезен за хора на всяка възраст, особено за деца със забавено физическо развитие и хора в средно напреднала възраст. Напитката дава също така енергия и това я прави полезна и за спортистите. Еликсирът се отличава с това, че осигурява незаменимите аминокиселини и ензими, разказа агробиологът проф. Христо Мермерски за новата си здравословна отвара. \"Напитката може напълно да замени кафето рано сутрин и да премахне следобедния спад в енергията. Работихме 9 години, докато не подбрахме правилните съставки, тъй като начинът, по който се храним, определя живота ни\", отбеляза Йонко Мермерски в студиото на „България сутрин“. \"Съставките са суроватъчен протеин, какао, канелата, куркума, мед или стевия, шоколад, пробиотични бактерии, ванилия, вода и всички това разбъркано в кисело мляко. Сместа е особено полезна за хора, подложени на лъчетерапия\", уточни агробиологът пред България он еър. Еликсир от 9 съставки ни поддържа млади и здрави. Напитката изцяло замества сутрешното кафе, посочи проф. Христо Мермерски заедно с Йонко Мермерски пред България от еър.", "date": "2017.09.21", "title": "Проф. Мермерски измисли заместител на кафето"}
{"url": "http://pik.bg/%D0%BA%D0%B0%D0%BA%D0%B2%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8-news692040.html", "text": "Cпopeд oфициaлнaтa фopмyлиpoвĸa, дeпyтaтитe в Гepмaния пoлyчaвaт нe зaплaти, a \"ĸoмпeнcaции зa пoлoжeн тpyд\". Hapичaт ги oщe \"дaжби\". Teзи \"дaжби\" oбaчe ca вcичĸo дpyгo, нo нe и ocĸъдни. Дeпyтaтитe в Бyндecтaгa пoлyчaвaт пo 9 542 eвpo мeceчнo. Kъм тoвa тpябвa дa пpибaвим и eднa твъpдa cyмa зa тeĸyщи paзxoди, възлизaщa нa 4 318 eвpo нa мeceц, ĸoитo нe ce oблaгaт c дaнъци. C тeзи пapи дeпyтaтитe пoĸpивaт paзxoди, ĸoитo възниĸвaт в paмĸитe нa пoлитичecĸия им мaндaт - ĸaтo нaпpимep нaeмaнe нa жилищe в близocт дo Бyндecтaгa или пъĸ пътни paзxoди, съобщава мънибг. Ho тoвa нe e вcичĸo: нa дeпyтaтитe им ce пoлaгaт и пapи зa oфиc-oбopyдвaнe - oт cмapтфoнa дo ĸaфe-мaшинaтa. Taзи cyмa нe бивa дa нaдxвъpля 12 xиляди eвpo нa гoдинa, ĸaтo пapитe ce изплaщaт впocлeдcтвиe - cpeщy пpeдcтaвeнa фaĸтypa. Bъзнaгpaждeниятa нa гepмaнcĸитe дeпyтaти пocлeднo бяxa aĸтyaлизиpaни пpeз юли тaзи гoдинa. \"Дaжбитe\" ce yвeличaвaт aвтoмaтичнo вeднъж в гoдинaтa, ĸaтo пoвишeниeтo e cъoбpaзeнo c oбщoтo paзвитиe нa зaплaтитe в Гepмaния. Дeпyтaтитe в пapлaмeнтитe нa oтдeлнитe фeдepaлни пpoвинции cъщo пoлyчaвaт \"ĸoмпeнcaции зa пoлoжeн тpyд\" и пapи зa тeĸyщи paзxoди, нo paзмepът им e нaвcяĸъдe paзличeн. Taĸa нaпpимep дeпyтaтитe в пapлaмeнтa нa Xaмбypг пoлyчaвaт 2 641 eвpo плюc 350 eвpo зa тeĸyщи paзxoди. Дocтa пo-гoлямo e възнaгpaждeниeтo нa дeпyтaтитe в пapлaмeнтa нa пpoвинция Ceвepeн Peйн-Becтфaлия - 9 500 eвpo мeceчнo. Ho пъĸ тe нe пoлyчaвaт пapи зa тeĸyщи paзxoди. A ceгa дa видим ĸoлĸo пeчeлят xopaтa пo въpxoвeтe нa гepмaнcĸaтa пoлитиĸa. Haй-гoлямo e възнaгpaждeниeтo нa фeдepaлния пpeзидeнт Фpaнĸ-Baлтep Щaйнмaйep, мaĸap тoй дa имa чиcтo пpeдcтaвитeлни фyнĸции. Ha caйтa нa дъpжaвния глaвa чeтeм, чe ĸaнцлepът нa Гepмaния пoлyчaвa възнaгpaждeниe, ĸoeтo ce paвнявa нa дeвeт дeceти oт тoвa нa фeдepaлния пpeзидeнт. Eтo и ĸoнĸpeтнитe цифpи: ĸaнцлepĸaтa Mepĸeл пoлyчaвa 18 820 eвpo нa мeceц, a пpeзидeнтът Щaйнмaйep - 20 911 eвpo. Mиниcтpитe пъĸ бивaт възнaгpaждaвaни c oĸoлo 15 xиляди eвpo нa мeceц. A ĸaĸ изглeждa дoxoдът нa Mepĸeл в cpaвнeниe c възнaгpaждeниятa нa дpyги дъpжaвни лидepи? Знaчитeлнo пoвeчe oт гepмaнcĸaтa ĸaнцлepĸa пoлyчaвaт caмo мaлцинa дъpжaвни и пpaвитeлcтвeни pъĸoвoдитeли: гoдишнaтa зaплaтa нa aмepиĸaнcĸия пpeзидeнт нaпpимep възлизa нa 333 xиляди eвpo, a aбcoлютният лидep в тaзи ĸлacaция e пpeмиepът нa Cингaпyp, чиятo гoдишнa зaплaтa дocтигa пoчти 1,5 милиoнa eвpo.", "date": "2017.09.21", "title": "Какви заплати получават германските политици?"}
{"url": "http://pik.bg/%D1%8E%D0%BD%D0%BA%D0%B5%D1%80-%D0%B7%D0%B0-%D1%80%D0%B0%D0%B7%D0%BB%D0%B8%D0%BA%D0%B0%D1%82%D0%B0-%D0%B2-%D1%85%D1%80%D0%B0%D0%BD%D0%B8%D1%82%D0%B5-%D0%B2-%D0%B5%D1%81-%D0%BD%D0%B5-%D1%81%D1%82%D0%B0%D0%B2%D0%B0-%D0%B4%D1%83%D0%BC%D0%B0-%D0%B7%D0%B0-%D0%B2%D0%BA%D1%83%D1%81-%D0%B0-%D0%B7%D0%B0-%D0%B4%D0%BE%D1%81%D1%82%D0%BE%D0%B9%D0%BD%D1%81%D1%82%D0%B2%D0%BE-news692020.html", "text": "Не става дума за вкус, а за достойнство. Това заяви председателят на Европейската комисия Жан-Клод Юнкер на среща с европейски политици и общественици по повод твърденията на производителите на храни, че предлагат различно съдържание под еднаква опаковка заради „вкуса на местните потребители”. Не може в Европа да има две класи потребители и работници, коментира Юнкер. Той изрази очакването през октомври да бъде постигнато съгласие по промените в директивата за командированите работници. Искам всички държави от ЕС да бъдат в еврозоната и в Шенген, да няма двойни стандарти при храните. Защо отказват на нашите български и румънски приятели достъп до Шенген, след като от години са изпълнили изискванията, трябва да прилагаме договорите за ЕС, коментира председателят на Комисията, предаде Би Ти Ви, като се позова на БТА. Той добави, че в годишната си реч за състоянието на ЕС миналата седмица не е настоявал за приемането на еврото от държавите извън еврозоната, а е припомнил, че това право и задължение е част от договорите. Не насилвам никого, предложих подкрепа за ускоряване на процеса на присъединяване (към еврозоната), поясни Юнкер.", "date": "2017.09.21", "title": "Юнкер за разликата в храните в ЕС: Не става дума за вкус, а за достойнство! "}
{"url": "http://pik.bg/%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%83%D0%B2%D0%B5%D1%80%D1%8F%D0%B2%D0%B0-%D0%BA%D0%B8%D1%82%D0%B0%D0%B9-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D1%82-%D1%80%D0%B0%D0%BA%D0%B5%D1%82%D0%B8-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-news692018.html", "text": "Южна Корея обещава да не разполага никакви тактически ядрени оръжия на територията си, повтаряйки ангажимента си за Корейски полуостров без ядрени оръжия. Това се казва в съобщение на южнокорейското външно министерство. Въпросът е бил обсъден между външните министри на Южна Корея и Китай в кулоарите на Общото събрание на ООН, съобщава Фокус. Южна Корея полага всички усилия за разрешаването на ядрения проблем на Корейския полуостров и не иска отново да избухне война на полуострова. Южна Корея е за ядрено разоръжаване на Корейския полуостров и твърдо се придържа към ангажимента си да не разполага тактически ядрени оръжия на полуострова, увери южнокорейският министър Кан Кюн-уа. Ван И от своя страна потвърди, че ядреното разоръжаване на полуострова е приоритет в дневния ред на Пекин. През август се появи информация, че военното министерство на Южна Корея възнамерява да разположи тактически ядрени оръжия в страната си. По-късно твърденията бяха отхвърлени от Сеул, включително и от президента Мун Дже-ин.", "date": "2017.09.21", "title": "Южна Корея уверява Китай, че няма да разполагат ракети по границата"}
{"url": "http://pik.bg/%D0%B5%D0%BA-%D1%85%D0%B2%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D0%BE-%D0%B3%D1%80%D1%8A%D1%86%D0%BA%D0%B8%D1%8F-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B6%D0%BF-%D0%BB%D0%B8%D0%BD%D0%B8%D1%8F-%D0%B1%D0%B8%D0%BB-%E2%80%9E%D0%BF%D0%BE%D0%B7%D0%B8%D1%82%D0%B8%D0%B2%D0%B5%D0%BD%E2%80%9C-news692066.html", "text": "Европейската комисия е доволна от начина, по който си взаимодействат Гърция и България по регионален железопътен проект и е готова да разгледа възможностите за евентуална финансова подкрепа за него, предава Euractiv, позовавайки се на информация от говорител на ЕК. На 6 септември т.г. Гърция и България подписаха Меморандум за разбирателство за построяването на високоскоростна ж.п. линия, свързваща шест пристанища, на което се гледа като на опит за насърчаване на икономическото и политическото сътрудничество на Балканите. Говорител на ЕК, с когото се свърза Euravtiv, заяви, че меморандумът е „позитивно развитие“. „Комисията приветства сътрудничеството между двете страни и е готова да разгледа предложението и възможната подкрепа, която може да бъде предоставена“, каза служителят на ЕС. Освен това, говорителят сподели, че ръководното тяло на ЕС подкрепя трансграничното сътрудничество между страните членки и смята, че създаването на нови трансгранични транспортни коридори „е от жизнено значение за общия пазар и за създаването на работни места и икономически растеж.“ Проектът „От море до море“ (Sea2Sea) цели да построи ж.п. линия, която да свързва три гръцки пристанища (Солун, Кавала и Александруполис) с три български (Бургас и Варна, на Черно море и Русе, на Дунав).", "date": "2017.09.21", "title": "ЕК хвали българо-гръцкия проект за жп линия, бил „позитивен“"}
{"url": "http://pik.bg/%D1%81%D0%B5%D1%80%D0%B3%D0%B5%D0%B9-%D0%BB%D0%B0%D0%B2%D1%80%D0%BE%D0%B2-%D1%80%D1%83%D1%81%D0%B8%D1%8F-%D1%81%D0%B5-%D1%81%D1%82%D1%80%D0%B5%D0%BC%D0%B8-%D0%B4%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D1%81%D0%B2%D1%8F%D1%82-%D0%B1%D0%B5%D0%B7-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F-news692073.html", "text": "”Известия“, цитиран от Фокус. Руският външен министър Сергей Лавров заяви в четвъртък, по време на речта си пред 72-то общо събрание на ООН, че Москва се стреми да създаде свят без ядрено оръжия, пише вестник По думите му „съгласно действащите договори за контрол в сферата на въоръжението и неразпространението(на ядрено оръжие), пълното му премахване трябва да бъде крайният резултат на процеса за разоръжаване“, като добави, че трябва да бъде постигната „равна и неразделна сигурност“. По-рано Русия потвърди участието и подкрепата си за иранското ядрено споразумение, припомнят от изданието.", "date": "2017.09.21", "title": "Сергей Лавров: Русия се стреми да създаде свят без ядрени оръжия"}
{"url": "http://pik.bg/%D0%BB%D0%BE%D0%BD%D0%B4%D0%BE%D0%BD-%D1%89%D0%B5-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-2-%D0%B3-%D0%BF%D1%80%D0%B5%D1%85%D0%BE%D0%B4%D0%B5%D0%BD-%D0%BF%D0%B5%D1%80%D0%B8%D0%BE%D0%B4-news692039.html", "text": "Британският кабинет се обедини около стратегията на премиера Тереза Мей за Брекзит преди важната й реч за бъдещето на Великобритания във Флоренция в петък, съобщава Скай нюз, цитирани от  нюзбг. Днес Мей свика среща на кабинета преди ключовата реч, след като британски медии съобщиха, че външният министър Борис Джонсън може да напусне кабинета и че има дълбоки разногласия сред министрите относно плановете й за Брекзит. Докато правителството се опитваше да изглади различията по време на продължилата два часа и половина среща, главният преговарящ от страна на ЕС Мишел Барние заяви, че \"остава само една година\" за преговори за Брекзит. Той поясни, че очаква \"ясни ангажименти\" от Лондон, включително и по най-важните въпроси. Според източници министрите са прочели речта на Мей и са \"напълно съгласни\" с нея. По информация на БиБиСи министрите са получили копия с речта да я прочетат за 30 минути преди да започне срещата. Социалният секретар Дейвид Гаук заяви след срещата, че кабинетът е \"единен, всички стоят зад речта\". \"Тя има подкрепата на кабинета и на всички ни\", изтъкна той пред медията. Речта на Мей ще бъде опит да се излезе от задънената улица по време на преговорите с Брюксел. Очаква се премиерът да предложи преходен период, след като Великобритания напусне ЕС през март 2019 г. - нещо, което изглежда британският кабинет подкрепя. Източник от правителството е заявил пред БиБиСи, че става въпрос за преходен период в продължение на две години. Също се разпространява информация, че Мей ще се опита да увери евролидерите, че Великобритания ще изпълни финансовите си задължения след Брекзит, макар че не се очаква да посочи конкретна цифра. По-рано тази седмица \"Файненшъл таймс\" писа, че правителството ще предложи около 20 милиарда евро на Брюксел.", "date": "2017.09.21", "title": "Лондон ще поиска от Брюксел 2 г. преходен период"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BC%D0%B5%D0%B3%D0%B7-%D0%B8%D0%B7%D1%82%D1%80%D0%B5%D1%89%D1%8F-%D0%BA%D1%8A%D0%BC-%D0%BC%D0%B0%D1%80%D0%B8%D1%8F-%D0%B2-%D0%BA%D1%8A%D1%89%D0%B0%D1%82%D0%B0-%D1%82%D0%B8-%D1%81%D0%B8-%D0%BA%D0%BE%D0%BC%D0%BF%D0%B0%D0%BD%D1%8C%D0%BE%D0%BD%D0%BA%D0%B0-%D0%B8%D0%B7%D1%8F%D0%B2%D0%B5%D0%BD%D0%B0-%D0%B8-%D1%8F%D1%80%D0%BA%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news692063.html", "text": "Мегз изтрещя към Мария в къщата на „Биг Брадър“ и я нарече „компаньонка, изявена и ярка…“ „Изкарвам си парите сама, а ти знаеш как… Ти знаеш как… И как може като знаеш как, да се държиш така сега“, обясни дизайнерката Мегз. „Ще те подведа по отговорност, защото си нагло парче, освен тъпо“, отговори й Мария. Фолкдивата продължи с твърдия си тон, като каза, че всички знаят как си изкарва парите, защото е една от най-добре платените в бранша. „Хората в средите ми знаят коя съм. А ти коя си? Бизнесдама… На какво бизнесдама – на роклите от 70 лева…“, отсече Мария.", "date": "2017.09.21", "title": "ИЗВЪНРЕДНО! Мегз изтрещя към Мария в Къщата: Ти си компаньонка, изявена и ярка! (ОБНОВЕНА)"}
{"url": "http://pik.bg/%D1%85%D0%B8%D1%82-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB-%D0%B8%D0%B7%D0%BE%D0%B1%D1%80%D0%B5%D1%82%D1%8F%D0%B2%D0%B0%D1%82-%D0%BD%D0%BE%D0%B2-%D0%B2%D0%B8%D0%B4-%D0%B3%D1%80%D0%BE%D0%B7%D0%B4%D0%B5-news692043.html", "text": "Институтът по земеделие в Кюстендил се занимава с изучаване и изпитване на нови сортове грозде. Това каза пред Фокус Симеон Крумов, експерт в Институт по земеделие – Кюстендил. „Ние се занимаваме основно със сортоизучаване, сортоизпитване, на нови български и чуждестранни сортове като изпитваме тяхната приспособимост, адаптивност към условията на планинското земеделие, в което се намира и Кюстендил”, каза Симеон Крумов. Според него Кюстендил е на малко по-високо равнище и трябва да се избират сортове, които са с по-късна вегетация, да имат определен тип устойчивост, което ще рече към ниски зимни температури, късни пролетни мразове, които са бич в района. „Имаме няколко сорта, които имат една комплексна устойчивост на мана, на уидиум, на ниски зимни температури. Оттам се пръскат с по-малко препарати, има много добри резултати и някои от тях са публикувани”, каза Крумов.", "date": "2017.09.21", "title": "ХИТ! В Кюстендил изобретяват нов вид грозде"}
{"url": "http://pik.bg/%D0%B8%D0%B7%D0%B4%D0%B8%D1%80%D0%B2%D0%B0-%D1%81%D0%B5-%D1%82%D1%80%D0%B8-%D0%B2%D0%B5%D1%80%D1%81%D0%B8%D0%B8-%D0%B7%D0%B0-%D0%B8%D0%B7%D1%87%D0%B5%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B8%D0%B4%D0%B8%D1%8F-%D0%BE%D1%82-%D0%BF%D0%B5%D1%80%D0%BD%D0%B8%D0%BA-%D0%BA%D0%BE%D1%8F%D1%82%D0%BE-%D0%BB%D0%B8%D0%BF%D1%81%D0%B2%D0%B0-%D0%BE%D1%82-8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news691994.html", "text": "\"На прага на отчаянието сме. Дъщеря ми не спира да плаче, но вярва, че майка й е жива и здрава и ще се върне, както и аз. Господи, моля те, върни ми я\", през сълзи каза пред столичен вестник Павел Христов, съпруг на безследно изчезналата Лидия Христова от Перник. Преди повече от десет дни 31-годишната майка става посред нощ от семейното ложе, слиза по външните стъпала на къщата на улица \"Рила\", която се намира в квартала над автогарата, и потъва вдън земя. До ден днешен няма ни вест, ни кост от младата жена. Ченгета и роднини неуморно издирват Лидия. Обходен е целият град, изоставени сгради, приятели и гористи местности, но от нея няма и следа. \"Всеки божи ден от сутрин до вечер обикаляме, но скъпата ми Лидия я няма\", проридава Павел. От думите му става ясно, че въпреки усилията на полицията засега и те остават с вързани ръце. Властите коментират, че се прави всичко възможно да се влезе в следите на жената, като били предприети и разпити на част от криминалния контингент в района. На този етап разследващите категорично са отхвърлили хипотезата за каквато и да е връзка на съпруга Павел с изчезването на жена му. По непотвърдена информация екип от психолози и криминалисти са установили, че състоянието на мъжа говори за едно пълно неведение и въобще не можело да става дума за негово участие. \"Той е съкрушен, не е на себе си и само повтаря, че я обича и иска да се върне\", казва близък на семейството, помолил за анонимност. Това, че съпругът няма връзка, бе ясно от самото начало, но при подобни случаи винаги се тръгва от най-близките, за да се отхвърли или потвърди евентуална тяхна връзка с изчезването, коментира запознат със случая източник от МВР. В момента ченгета работят по две основни версии. Едната хипотеза допуска, че изпадналата в депресия Лидия е заминала някъде, без да се обади на семейството си. Не се изключва и вероятността да е посегнала на живота си. Другата версия е, че жената е станала жертва на престъпление. Именно поради тази причина криминалисти проверяват всички свърталища и подозрителни криминални лица. Самият Павел твърди, че винаги много са се обичали с Лидия, били са постоянно заедно и тя по никакъв начин не е показвала, че нещо не е в ред. Единствената нещо, което я е тормозело, бил фактът, че от 8 години била безработна, като се грижела за детето си. Павел е последният, който вижда Лидия. Часове преди изпаряването й по-рано майката вечеряла със съпруга си в дома им. После двамата си легнали, твърди Павел. По думите му след известно време Лидия се събудила и отишла до тоалетната. Когато се върнала, двамата отново заспали. Павел се събудил към 5 часа сутринта, леглото до него било празно, а от жена му нямало следа. Полицията продължава да издирва Лидия, като апелира, ако някой има информация за нея, да се обади на 112. Павел посочва и собствения си телефон - 0892 70 25 73.", "date": "2017.09.21", "title": "ИЗДИРВА СЕ! Три версии за изчезването на Лидия от Перник, която липсва от 8 септември"}
{"url": "http://pik.bg/%D0%B1%D0%B0%D0%B9%D0%B5%D1%80%D0%BD-%D0%BF%D1%80%D0%B8%D0%B2%D0%B8%D0%BA%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D0%BB%D0%B8%D1%8F-%D1%81%D0%B5-%D1%82%D0%BE%D0%BC-%D1%89%D0%B0%D1%80%D0%BA%D0%B5-news692070.html", "text": "Старши треньорът на Байерн (Мюнхен) Карло Анчелоти избра да се обърне към ветерана Том Щарке, за да реши проблемите си на вратата. 36-годишният Щарке се отказа от футбола и в момента работи като координатор на школата в баварския клуб. Поради контузията на Мануел Нойер мюнхенци остават само с двама вратари: Свен Улрайх и 17-годишния Кристиан Фрюхтъл. Освен това тийнеджърът Фрюхтъл е привикан да играе за юношеския тим на Германия на започващото идния месец Световното първенство. За утрешния дуел с Волфсбург Анчелоти няма да може да разчита на Тиаго Алкантара, Хуан Бернат и Дейвид Алаба, предава Спортал. Ариен Робен е възстановен от грип и може да запише участие срещу “вълците”. “Добре сме, но всеки мач е труден. Волфсбург има нов треньор, съперникът е мотивиран”, каза наставникът на шампионите.", "date": "2017.09.21", "title": "Байерн привика пенсиониралия се Том Щарке"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%B2-%D1%80%D0%B0%D0%BA%D0%BA%D0%B0-news692044.html", "text": "Сирийските демократични сили, подкрепяни от САЩ, са близо до освобождаването на Ракка от \"Ислямска държава\" и прочистват последните джихадисти от града. Това съобщи Сирийският център за наблюдение на човешките права, цитиран от световни агенции. \"Сирийските демократични сили и американските специални сили започнаха прочистваща операция в Ракка\", отбеляза центърът, но добави, че мини около града забавят оперативните действия. Организацията поясни, че малък брой джихадисти се крият в центъра на града. Ракка се контролира от терористите от 2015 г.", "date": "2017.09.21", "title": "Американската коалиция прочиства последните джихадисти в Ракка"}
{"url": "http://pik.bg/%D0%B2%D0%B8%D0%B6%D1%82%D0%B5-%D0%B2%D1%81%D0%B8%D1%87%D0%BA%D0%B8-18-%D1%84%D0%B8%D0%BD%D0%B0%D0%BB%D0%B8%D1%81%D1%82%D0%B8-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news692069.html", "text": "Днес се изиграха последните три мача от 1/16-финала за Купата на България. Отборите на Лудогорец, Локомотив (Пловдив) и Ботев (Пловдив) са последните клубове, които ще са част от 1/8-финалите на турнира. Другите 13 тима, които продължават, са: Левски, ЦСКА-София, Берое, Дунав, Септември (София), Ботев (Враца), Славия, Локомотив (София), Монтана, Етър, Литекс, Струмска слава и Царско село. Оборище (Панагюрище) – Лудогорец 2:3 0:1 Кишада 40' 1:1 Нетов 78' 1:2 Кешерю 98' 1:3 Кешерю 114' 2:3 Василев 118' 0:1 Мартинович 46' 0:2 Райков 60' 1:2 Гюзелев 65' 1:3 Бакалов 66' Локомотив (Горна Оряховица) - Ботев (Пловдив) 1:3 1:0 Христов 2' 1:1 Балтанов 57' 1:2 Балтанов 60' 1:3 Юлиано 71' 0:1 Мартинович 46' 0:2 Райков 60' 1:2 Гюзелев 65' 1:3 Бакалов 66' 1:0 Христов 2' 1:1 Балтанов 57' 1:2 Балтанов 60'", "date": "2017.09.21", "title": "Вижте всички 1/8-финалисти за Купата на България"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D1%8A%D0%B4%D1%8A%D1%82-%D0%BF%D1%80%D0%B0%D1%82%D0%B8-%D0%BF%D0%BE%D0%B4-%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82-%D1%86%D0%B8%D0%B3%D0%B0%D0%BD%D0%BA%D0%B0%D1%82%D0%B0-%D0%B0%D0%BB%D0%B1%D0%B5%D0%BD%D0%B0-%D0%BA%D0%BE%D1%8F%D1%82%D0%BE-%D0%BC%D0%BB%D0%B0%D1%82%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D1%8F%D0%BA%D0%B0%D1%82%D0%B0-%D0%BC%D1%83%D1%80%D0%B3%D0%B0%D0%B2-news692057.html", "text": "Районният съд в Айтос току-що прати под домашен арест 40-годишната циганка Албена заради нападението над полицаи от снощи. „Много се радвам, че се прибирам вкъщи. Не съм направила нищо! Не го ударих аз!”,разрева се с крокодилски сълзи пред Флагман.бг 40-годишната здрава айтозлийка. Тя е подведена под по-сериозна наказателна отговорност и ще бъде съдена по-строго от съпруга си Атанас Демирев, но за разлика от него Албена се оказа с чисто съдебно досие, а и имала куп болежки. Адвокатът й Георги Габровски изтъкна, че тежката бронхиална асма на клиентката му няма да може да се лекува в ареста, а освен нямало кой да се грижи за 5-те й деца, които остават без родители, след като бащата Атанас бе пратен на топло. Георги Габровски – един от най-добрите юристи в града, който бе ангажиран по това дело, бе категоричен, че съдът се е мотивирал достатъчно добре и се въздържа от допълнителен коментар. Габровски не уточни дали ще обжалва. Самият той пледираше за подписка. Видео: Флагман", "date": "2017.09.21", "title": "ИЗВЪНРЕДНО! Съдът прати под домашен арест циганката Албена, която млати полицай! Яката мургавелка проговори за побоя (ВИДЕО)"}
{"url": "http://pik.bg/%D0%B7%D0%BE%D0%B2-%D0%B7%D0%B0-%D0%BF%D0%BE%D0%BC%D0%BE%D1%89-%D0%B1%D0%BE%D1%80%D0%B1%D0%B5%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%81%D0%BA%D1%8A%D0%BF%D0%BE-%D0%BB%D0%B5%D1%87%D0%B5%D0%BD%D0%B8%D0%B5-news692031.html", "text": "33-годишната Миглена Йорданова Узунова от Елена се нуждае от средства, за да започне скъпоструващо лечение в турска клиника. Младата жена страда от коварното генетично заболяване Атаксия на Фридрайх. То е наследствено и може да причини прогресивна увреда на нервната система и проблеми, свързани с говора и движенията. Изявата на симптомите започва между 5 и 15-годишна възраст. При Миглена тежката диагноза е поставена, когато е само на 9 години. Следва ходене по болници, лекари, докато накрая стига до инвалидната количка. Въпреки тежкото изпитание, тя завършва образованието си в Елена, а след това и ВТУ „Св. Св. Кирил и Методий”. Въпреки че за болестта няма лечение, близки на младата жена са проучили възможностите за подобряване на състоянието й. Меги може да постъпи в турска клиника за вливане на стволови клетки. Първият преглед е минал през месец юни, а през октомври предстоят първите вливки на стволови клетки в Турция. Сумата, необходима за първите четири вливания на стволови клетки, възлиза на 36 000 долара, след което ще са необходими допълнителни средства за 10-дневният курс на рехабилитация и физиотерапия. 4 000 долара е сумата, която младата жена трябва да отдели за рехабилитация и още 2 500 долара за квартира, докато трае курсът.", "date": "2017.09.21", "title": "ЗОВ ЗА ПОМОЩ: Борбена българка се нуждае от средства за скъпо лечение"}
{"url": "http://pik.bg/%D0%B1%D1%83%D0%BC-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BB%D1%83%D0%BA%D1%81%D0%BE%D0%B7%D0%BD%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D0%BC%D0%B8%D0%BD%D0%B0%D1%85%D0%B0-2000-%D0%B5%D0%B2%D1%80%D0%BE-%D0%BD%D0%B0-%D0%BA%D0%B2%D0%B0%D0%B4%D1%80%D0%B0%D1%82-%D0%BD%D0%BE%D0%B2%D0%BE-%D0%BF%D0%BE%D0%BA%D0%BE%D0%BB%D0%B5%D0%BD%D0%B8%D0%B5-%D0%B7%D0%B0%D0%BC%D0%BE%D0%B6%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%B8--news692054.html", "text": "Цената на луксозните имоти у нас мина 2 000 евро на квадратен метър. Най-търсени са апартаментите в центъра на София. Квадратният метър в района на Докторски паметник стига 2200 евро, което е с около 200 евро повече спрямо миналата година. Около 1800 евро е цената за кв. м в идеалния център на столицата, а около 1200 евро на кв. м в южните квартали и Витошка яка, показва анализ на консултантската компания за продажба на луксозни имоти Unique Estate, цитиран от Труд. В същото време цените на къщите в най-търсения район на Витошката яка, в която влизат кварталите Владая, Княжево, Бояна, Драгалевци, Симеоново, Панчарево, Бистрица и Железница, стигат около 1700 евро на кв. м, при около 1300 евро на кв. м преди година. Богати българи са готови да платят над 1,2 милиона лева за луксозен апартамент у нас. Цените са се покачили с около 5% спрямо миналата година. Пазарът на лукс жилища отчита среден ръст от 21% на продажбите и 4% на наемите за периода януари – септември 2017 г., както и изключително активен летен сезон за запитвания и сделки. Причината според експертите са рекордно ниските лихви по кредитите, които предлагат банките. Наблюдава се промяна и в тенденцията при покупката на вида луксозен имот. “Сега се купуват повече скъпи апартаменти, докато през 2013-2014 г. акцентът беше върху къщите. В момента клиентът с инвестиционна цел купува апартамент с две спални”, обясни Весела Илиева, управител на агенцията. По думите й има ръст сред клиентите, които решават да придобият луксозен имот с инвестиционна цел. Към днешна дата 64% от клиентите купуват с цел да живеят там, а 36% – с инвестиционни намерения. “В годините на криза до 2015 г. клиентът, решил да купи с цел инвестиция не съществуваше и от тази гледна точка това е нов играч на пазара”, заяви Илиева. Променя се и профилът на купувача на лукс имот. Това вече са новото поколение заможни българи, около 30-годишни, които работят в ИТ компании. Те търсят модерна архитектура, жилище с бърз достъп до града, смарт системи, големи спални, две бани, два дрешника. “Те искат да купят, но предлагането не отговаря на техните изисквания. Луксозните имоти са строени около 2000 г. и тогава изискванията са били различни. Къща, в която живеят хора над 65-годишна възраст, не отговаря на изискванията на 30-годишните. Много е трудно да се предложи такъв продукт”, обясни управителят на консултантската компания. Другото, от което се интересуват клиентите са пентхаусите с разгъната застроена площ около 400 кв. м с 4 спални. Такива обаче се предлагат основно в небостъргачите. Затова брокерите очакват реализирането на всички небостъргачи, за да видят на какви цени ще се предлагат апартаментите в тях. Българи търсят и имоти в чужбина, като най-предпочитани са къщи и апартаменти в Гърция. Причината – инвестиция, заради ниските цени, на които се предлагат имотите там. През последната година обаче клиентите са българи, които търсят място, където да почиват в южната ни съседка. Освен към Гърция заможните българи търсят лукс имоти в Лондон и Виена, както и Париж, Рим, Барселона и Мадрид. Най-често това са нашенци, изпратили децата си да учат в чужбина, които искат да им осигурят жилище там. 75 милиона долара e цената на една от най-скъпите къщи в света, построена на брега на езеро. Имотът се намира на крайбрежието на езерото Тахо в границите на Невада, САЩ. Къщата е с 21 декара разгърната площ, има 8 спални, 10 бани, 13 камини, изба за вино, два асансьора, които стигат до брега на езерото и гараж за четири коли. Имотът е завършен през 2016 г., докато разрешителните за къщата се бавели цели 10 години. В същото време цените на къщите в най-търсения район на Витошката яка, в която влизат кварталите Владая, Княжево, Бояна, Драгалевци, Симеоново, Панчарево, Бистрица и Железница, стигат около 1700 евро на кв. м, при около 1300 евро на кв. м преди година. Богати българи са готови да платят над 1,2 милиона лева за луксозен апартамент у нас. Цените са се покачили с около 5% спрямо миналата година. Пазарът на лукс жилища отчита среден ръст от 21% на продажбите и 4% на наемите за периода януари – септември 2017 г., както и изключително активен летен сезон за запитвания и сделки. Причината според експертите са рекордно ниските лихви по кредитите, които предлагат банките. Наблюдава се промяна и в тенденцията при покупката на вида луксозен имот. “Сега се купуват повече скъпи апартаменти, докато през 2013-2014 г. акцентът беше върху къщите. В момента клиентът с инвестиционна цел купува апартамент с две спални”, обясни Весела Илиева, управител на агенцията. По думите й има ръст сред клиентите, които решават да придобият луксозен имот с инвестиционна цел. Към днешна дата 64% от клиентите купуват с цел да живеят там, а 36% – с инвестиционни намерения. “В годините на криза до 2015 г. клиентът, решил да купи с цел инвестиция не съществуваше и от тази гледна точка това е нов играч на пазара”, заяви Илиева. Променя се и профилът на купувача на лукс имот. Това вече са новото поколение заможни българи, около 30-годишни, които работят в ИТ компании. Те търсят модерна архитектура, жилище с бърз достъп до града, смарт системи, големи спални, две бани, два дрешника. “Те искат да купят, но предлагането не отговаря на техните изисквания. Луксозните имоти са строени около 2000 г. и тогава изискванията са били различни. Къща, в която живеят хора над 65-годишна възраст, не отговаря на изискванията на 30-годишните. Много е трудно да се предложи такъв продукт”, обясни управителят на консултантската компания. Другото, от което се интересуват клиентите са пентхаусите с разгъната застроена площ около 400 кв. м с 4 спални. Такива обаче се предлагат основно в небостъргачите. Затова брокерите очакват реализирането на всички небостъргачи, за да видят на какви цени ще се предлагат апартаментите в тях. Българи търсят и имоти в чужбина, като най-предпочитани са къщи и апартаменти в Гърция. Причината – инвестиция, заради ниските цени, на които се предлагат имотите там. През последната година обаче клиентите са българи, които търсят място, където да почиват в южната ни съседка. Освен към Гърция заможните българи търсят лукс имоти в Лондон и Виена, както и Париж, Рим, Барселона и Мадрид. Най-често това са нашенци, изпратили децата си да учат в чужбина, които искат да им осигурят жилище там. 75 милиона долара e цената на една от най-скъпите къщи в света, построена на брега на езеро. Имотът се намира на крайбрежието на езерото Тахо в границите на Невада, САЩ. Къщата е с 21 декара разгърната площ, има 8 спални, 10 бани, 13 камини, изба за вино, два асансьора, които стигат до брега на езерото и гараж за четири коли. Имотът е завършен през 2016 г., докато разрешителните за къщата се бавели цели 10 години.", "date": "2017.09.21", "title": "БУМ НА ПАЗАРА: Луксозните имоти минаха 2000 евро на квадрат! Ново поколение заможни българи вдигат цените"}
{"url": "http://pik.bg/%D0%BA%D0%B0%D1%82%D0%BE-%D0%BE%D1%80%D0%BB%D0%B8%D1%86%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D1%86%D0%B5%D0%BD%D0%BA%D0%BE-%D1%87%D0%BE%D0%BA%D0%BE%D0%B2-%D0%B7%D0%B0-%D0%BF%D0%B0%D0%BB%D0%B5%D0%B6%D0%B0-%D0%B2-%D0%B3%D0%B0%D0%BB%D0%B8%D1%87%D0%B5-%D0%BC%D1%8A%D0%B6%D1%8A%D1%82-%D0%BC%D0%B8-%D0%BD%D0%B5-%D0%BC%D0%BE%D0%B6%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B4%D0%B0-%D0%BA%D0%BE%D0%BC%D0%B0%D0%BD%D0%B4-news691899.html", "text": "Палежът стана към 4 часа сутринта. Счупиха стъклото и хвърлиха запалителна течност. видях някакъв човек да тича, но не можах да го разпозная. Всички знаят, че аз съм вътре и това е опит за убийство. Аз съм инвалид и се движа трудно. Това каза пред камерата на Би Ти Ви охранител в имот на Веселин Попов - Лунгара от село Галиче. Палежът бе извършен вчера, като семейството на Попов твърди, че зад него стои фамилия Чокови. \"На всички е ясно кой ни тормози. Това е Цеци Тинчев. Дясната ръка на Ценко Чоков\", това каза Елеонора Попова, съпруга на Веселин Попов - Лунгара. \"Бой и палене посред бял ден. Това е ежедневие тук. Няма значение, че Ценко Чоков е в ареста. Каквото каже той, това се случва. Не сме милионери като семейство Чокови. Абсолютни глупости са, че ние сме си запалили къщата. Аз не мога да си позволя нова къща. Така е удобно на Чокови. Така е удобно и на полицията, които не правят нищо. Никой не казва, че Ценко Чоков ни е запалил. Тое ясно кой идва, чупи и пали\", обяви Попова. По темата говори и съпругата на Ценко Чоков. \"Не мога да коментирам вчерашния палеж. Как Ценко Чоков ще го поръча? От затвора ще каже на някой полицай да дойде да ги запали? Никой не отразява от съда как свидетелите казват, че са накарани на сила от Веселин Попов да говорят срещу Ценко. Палежът е инсцинировка от семейството на Лунгара, за да ни злепоставят\", каза тя.", "date": "2017.09.21", "title": "КАТО ОРЛИЦА! Жената на Ценко Чоков за палежа в Галиче: Мъжът ми не може от затвора да командва "}
{"url": "http://pik.bg/%D0%B5%D1%81-%D0%BD%D0%B0%D0%BB%D0%B0%D0%B3%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news692059.html", "text": "ЕС ще наложи нови санкции срещу Северна Корея, в контекста на усилията на международната общност да накаже Пхенян за последните му ядрени изпитания, предава Фокус , като цитира Франс прес. Агенцията се позовава на информация от анонимен източник от Европейския парламент. Ръководството на ЕП е взело решение да наложи нов пакет от мерки, включително забрана за инвестиции в Северна Корея и ембарго на петролните доставки, идващи от ЕС, е заявил източникът.", "date": "2017.09.21", "title": "ЕС налага нови санкции срещу Северна Корея"}
{"url": "http://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D0%BD%D0%B0%D0%BB%D0%BE%D0%B6%D0%B8-%D1%82%D0%B5%D0%B6%D0%BA%D0%B8-%D0%B3%D0%BB%D0%BE%D0%B1%D0%B8-%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-news692061.html", "text": "Конституционният съд на Испания взе единодушно решение да наложи тежки глоби на членовете на избирателната комисия на Каталуния, отговорна за произвеждането на забранения от централното правителство референдум за отцепване на автономната област, предаде БТА, като се позова на информации от Асошиейтед прес и ТАСС. Седмината членове на каталунската Централна избирателна комисия ще плащат по 12 000 евро глоба всеки ден, докато не се подчинят на правителството в Мадрид, а 15-те членове на териториалната администрация на автономната област - по 6000 евро на ден. Всички те могат да избегнат наказанието, ако се откажат от своите действия до 24 часа от публикуването на съдебното решение, което се очаква утре. В противен случай начисляването на глобите започва от 10 ч. сутринта след деня на обявяването му, т. е. от събота. Каталунското правителство е насрочило референдума на 1 октомври, но според Мадрид той е незаконен.", "date": "2017.09.21", "title": "Испания наложи тежки глоби на организаторите на референдума в Каталуния"}
{"url": "http://pik.bg/%D1%80%D0%B0%D0%B4%D0%B5%D0%B2-%D0%BF%D1%80%D0%B8%D0%B7%D0%BE%D0%B2%D0%B0-%D1%84%D0%B8%D1%80%D0%BC%D0%B8-%D0%BE%D1%82-%D1%81%D0%B0%D1%89-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D1%82-%D0%B1%D0%BB%D0%B0%D0%B3%D0%BE%D0%BF%D1%80%D0%B8%D1%8F%D1%82%D0%BD%D0%B8%D1%82%D0%B5-%D1%83%D1%81%D0%BB%D0%BE%D0%B2%D0%B8%D1%8F-%D0%BA%D0%BE%D0%B8%D1%82%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F-news692058.html", "text": "Стратегическото партньорство между България и САЩ е предпоставка за много по-активно двустранно икономическо и инвестиционно сътрудничество, е заявил президентът Румен Радев на работна среща с представители на компании, инвестирали или планиращи да инвестират в България, организирана от Бизнес съвета за международно разбирателство. Това съобщават от прессекретариата на държавния глава. Стратегическото партньорство между България и САЩ е предпоставка за много по-активно двустранно икономическо и инвестиционно сътрудничество, е заявил президентът Румен Радев на работна среща с представители на компании, инвестирали или планиращи да инвестират в България, организирана от Бизнес съвета за международно разбирателство. Това съобщават от прессекретариата на държавния глава. „През последните десетилетия Б и и да постигат “, е заявил Румен Радев. Президентът е подчертал, че България запазва добрите си позиции на образователен център и българските участници в международни олимпиади по математика, физика и информационни технологии неизменно заемат едни от призовите места. „Нашата цел е да създадем възможности тези млади хора да останат и да реализират своя потенциал в България и затова институциите ще подкрепят добрите бизнес начинания, особено в сфери с висока добавена стойност“, е добавил държавният глава. Представителите на американския бизнес са поставили въпроси, свързани с опазването на интелектуалната собственост, развитието на транспортната и енергийната инфраструктура в България, развитието на отбранителната индустрия, перспективите за утвърждаването на страната ни като технологичен център в Югоизточна Европа и други. В срещата участваха представители на", "date": "2017.09.21", "title": "Радев призова фирми от САЩ да използват благоприятните условия, които България предоставя"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2%D0%B5%D1%87%D0%B5-%D0%BD%D0%B5-%D1%81%D0%B5-%D0%BF%D0%BB%D0%B0%D1%88%D0%B8-%D0%B8%D0%B7%D0%BB%D0%B8%D0%B7%D0%B0-%D0%BF%D0%BE-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news691999.html", "text": "Митьо Очите вече не се плаши, а доста често излиза по заведения. Това съобщиха за ПИК очевидци на новите митьови навици, като ни изпратиха и снимки. Определено Димитър Желязков си възвръща формата от преди инцидента във „Фор Ю“ на 8 юни 2016-а, когато отнесе шест куршума в тялото си при престрелката в ресторанта на Божидар Кузманов – Божо Кравата. Припомняме, че инцидентът изправи полицията в Бургас на крак, като стрелбата се оказа фатална за гарда на Очите – Александър Алексиев, който бе гръмнат на място. При престрелката имаше и други ранени, но в най-тежко състояние бе именно Очите. След стрелбата той бе откаран веднага в бургаската болница, където претърпя животоспасяваща операция в корема. Желязков, който е бил с жилетка по време на престрелката, отнесе шест куршума в областта на слабините. След като бе стабилизиран, му бяха направени пластики на дебелото черво, което беше силно засегнато. Сега, близо година и половина по-късно, Очите започва да си възвръща формата. Все още делото около стрелбата не е тръгнало, но се очаква това да стане до края на годината или в началото на другата, защото основните експертизи и докладите от разследващите са готови.", "date": "2017.09.21", "title": "ИЗВЪНРЕДНО И САМО В ПИК! Митьо Очите вече не се плаши, излиза по заведения (СНИМКИ)"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BD%D0%B0%D0%BB%D0%B0%D0%B3%D0%B0-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news692032.html", "text": "Президентът на САЩ Доналд Тръмп обяви, че ще наложи нови санкции на Северна Корея, информират световните агенции. \"Ще наложим още санкции на Северна Корея\", каза Тръмп по време на среща с афганистанския президент Ашраф Гани. Американският лидер не поясни конкретно какви мерки ще бъдат предприети от Вашингтон. По-рано милиардерът заяви, че ще направи \"важно съобщение\", отнасящо се до севернокорейския режим. Говорейки пред ООН във вторник, Тръмп обяви, че ще \"унищожи напълно\" Северна Корея, ако тя представлява заплаха за САЩ или техните съюзници. В речта си Тръмп посочи нова \"ос на злото\" - Северна Корея, Иран и Венецуела. Външният министър на Северна Корея оприличи речта на американския президент Доналд Тръмп пред Общото събрание на ООН на \"кучешки лай\". През последните месеци ескалира напрежението около ядрената и ракетна програма на КНДР, след като Пхенян проведе редица ракетни изпитания, а също така тест на водородна бомба. По-рано този месец Съветът за сигурност на ООН наложи поредния пакет от санкции срещу Северна Корея. Междувременно президентът на Южна Корея Мун Дже-ин заяви пред Общото събрание на ООН, че страната му няма намерение да търси обединение със Северна Корея чрез \"изкуствени средства\". Мун добави, че Южна Корея също така \"няма желание\" Северна Корея да се разпадне, но е от решаващо значение да се убеди Пхенян да се откаже от ядрената си програма. Той каза още, че най-добрият начин за ядрено разоръжаване на Корейския полуостров е чрез налагане на санкции на КНДР, които да принудят тоталитарния режим да се откаже от ракетната и ядрена програма. По думите му Сеул е за \"мирно, дипломатическо и политическо\" решение на кризата на Корейския полуостров.", "date": "2017.09.21", "title": "Тръмп налага нови санкции на Северна Корея "}
{"url": "http://pik.bg/%D1%87%D0%B0%D1%81%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%B0%D1%82%D0%B0%D1%82%D1%8E%D1%80%D0%BA-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-news692068.html", "text": "Летище \"Ататюрк\" в Истанбул бе затворено, след като частен самолет катастрофира на пистата, предаде Ройтерс, като се позова на турската информационна агенция Доган. Летателният апарат тип \"Чесна\" излязъл от пистата при кацане и се подпалил. Засега няма информация за жертви. Пожарникари са мобилизирани на летище „Ататюрк”, за да гасят пламъците, предаде Анадолската агенция. Полетите от летището на Истанбул са прекратени за момента.", "date": "2017.09.21", "title": "Частен самолет се разби на летище \"Ататюрк\" в Истанбул"}
{"url": "http://pik.bg/%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%BD%D0%B0-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0%D0%BA%D1%80%D0%B0%D0%BA-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%BF%D0%BE%D0%B6%D0%B0%D1%80%D0%BD%D0%B0-news692012.html", "text": "Жена с психични проблеми „разнообрази“ последния работен ден от седмицата, като вдигна на крак и полиция, и пожарна. Врачанката се разбесняла и заплашила, че ще скочи от блок 41 в ж.к. „Дъбника“, в който живее. Когато съседи повикали полиция и пожарна, ошашавената дама забравила за самоубийствените си намерения и нападнала комшиите. За да решат проблемите, ченгетата я натовариха в линейка и я откараха в Центъра за психична помощ, където по всяка вероятност ще остане на лечение. За да решат проблемите, ченгетата я натовариха в линейка и я откараха в Центъра за психична помощ, където по всяка вероятност ще остане на лечение.", "date": "2017.09.21", "title": "Психично болна вдигна накрак полиция и пожарна"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%81%D0%B2%D0%B5%D1%82%D0%B0-news692062.html", "text": "На 94-годишна възраст почина Лилиан Бетанкур, наследницата на козметичната група Л'Ореал и смятана за най-богатата жена в света. Това предаде Франс прес, като се позова на нейното семейство. Бетанкур, която щеше да навърши 95 години на 21 октомври, е починала в съня си в своя дом през нощта, съобщи дъщеря й в комюнике. Французойката бе най-богатата жена в света според списание \"Форбс\". Тя бе на 14-о място в тазгодишния списък на американското издание, което оценяваше богатството й на близо 40 милиарда долара. Бетанкур, която страдаше от болестта на Алцхаймер, се оттегли от управлението на Л'Ореал и от публичното пространство през 2012 г.", "date": "2017.09.21", "title": "Почина най-богатата жена в света"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B1%D0%B8%D0%B3-%D0%B1%D1%80%D0%B0%D0%B4%D1%8A%D1%80-%D1%83%D0%B4%D0%B0%D1%80%D0%B8-%D0%B1%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D0%BF%D1%80%D0%B0%D0%B2%D0%BE-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BF%D0%B5%D1%82%D0%BA%D0%B0%D0%BD%D0%BE%D0%B2-%D0%B9-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D0%BB-%D0%BF%D1%8A%D1%80%D0%B2%D0%B8-news692064.html", "text": "След като \"Биг Брадър\" устрои забава за участниците, разпределяйки ги в отбори да пеят, той удари моделката Александра Богданска право в сърцето. Шеф Петров и Мегз пък бяха нещо като жури и след изпълненията и коментираха всички участници, като имаха право да им задават въпроси. И, естествено, първият бе към бившата двойка Петканов-Богданска. Както е известно, те се разделиха със скандал, след като Лудият репортер обвини моделката в изневяра. Сега обаче шеф Петров заби Богданска с въпроса дали нейната изневяра с италианския й приятел е била продиктувана от факта, че Петканов е кръшнал първи, или просто е търсила нова връзка. „Браво, Биг Брадър. Сега научавам, че той е изневерил първи“, каза през смях Богданска, но с нервен глас. Само след секунди тя се окопити е обясни, че не е търсила някакъв вид реваншизъм, а просто се чувства достатъчно свободна и независима, за да реши сама какво да прави с живота си. Петканов, който я слушаше, не остана доволен от отговора й. „Добре е, когато някой нещо реши, да го сподели. Аз бих й простил, защото безкрайно много пъти ми е правила щастлив“, сподели Лудия репотер. По молба на Биг Брадър двамата се прегърнаха, но горчивината от отговора й определено остана за сметка на Петканов.", "date": "2017.09.21", "title": "ИЗВЪНРЕДНО! \"Биг Брадър\" удари Богданска право в сърцето! Петканов й изневерил първи!"}
{"url": "http://pik.bg/%D0%B5%D0%B4%D0%B8%D0%BD-%D1%80%D0%B0%D0%BD%D0%B5%D0%BD-%D0%B8-20-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0%D1%82%D0%B0-%D0%BF%D1%80%D0%B5%D0%B4-%D1%81%D1%8A%D0%B4%D0%B0-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-news692036.html", "text": "Пред Съдебната палата в Истанбул в квартал „Чаглаян” този следобед възникна остро спречкване и престрелка между две враждуващи групи, предаде информационната агенция Догу хабер ажансъ (ДХА), цитирана от Фокус. По първоначални данни е ранено едно лице, а други 20 лица са задържани. След първоначалния пик на напрежението последваха и нови напрегнати моменти, чуха се и допълнителни изстрели. Повод за напрежението е въоръжена престрелка в игрален салон в Истанбул на 24 януари т.г., при която са убити трима души. Точно днес трябваше да започне първото заседание по случая в 10-ти състав на Съда за тежки престъпления срещу обвиняемите за „умишлено убийство” и „незаконно притежаване на оръжие”. Точно преди него стана и престрелката между двете враждуващи групи. Намиращите се в Съдебната палата панически залегнаха на земята. В района са струпани много полицаи и служители на специалните части за бързо реагиране, посочва още ДХА.", "date": "2017.09.21", "title": "Един ранен и 20 арестувани след стрелбата пред съда в Истанбул"}
{"url": "http://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BE%D0%B1%D0%B5%D1%89%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BD%D0%B0%D0%B9-%D1%81%D1%82%D1%80%D0%BE%D0%B3%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%82%D0%B5-%D0%B2-%D0%BA%D0%BB%D0%B8%D1%80%D0%B0-news692035.html", "text": "Комисията организираше образователни семинари в епархии по света, но срещна такава остра съпротива от страна на Ватикана на някои свои предложения, че най-видният й член - преживялата сексуално насилие ирландка Мери Колинс - през март разочарована я напусна. Папа Франциск обеща днес \"възможно най-строги мерки\" срещу свещеници, които изнасилват и извършват блудства с деца, и заяви, че ще се търси отговорност от епископите и други висши духовници, които ги прикриват, предаде БТА, като се позова на Асошиейтед прес. Франциск се срещна за първи път с консултативната си комисия за сексуалните посегателства - група външни експерти, назначени през 2014 г. да информират и съветват Светия отец и Католическата църква за най-добрите практики за недопускане на педофили в клира и за защита на децата. Правилникът и членовете на комисията подлежат на преразглеждане и още не е ясно дали бъдещият й състав ще продължи да включва хора, преживели сексуално насилие от страна на религиозни лица, посочва АП. В днешното си изказване папата отново обеща \"нулева толерантност\" към сексуалните посегателства. Той каза, че изпитва дълбока болка и срам, че деца са били наранени от свещеници, от хора, които би трябва да заслужават най-голямо доверие. \"Искам да повторя днес, че Църквата ще отвърне с прилагане на най-строгите възможни мерки срещу онези, които са изневерили на задълженията си и са посегнали на Божии деца\", заяви Франциск и отбеляза, че подобни санкции трябва да се прилагат за всички, които работят в църковни институции.", "date": "2017.09.21", "title": "Папа Франциск обеща възможно най-строги мерки срещу педофилите в клира"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BF%D1%80%D0%B5%D1%86%D0%B0%D0%BA%D0%B2%D0%B0%D1%82-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%81-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%89%D0%B5-%D0%B2%D0%B8%D0%B4%D1%8F%D1%82-%D1%81%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D0%BA%D0%B0%D0%BC%D0%B0%D1%82%D0%B0-%D0%BF%D1%80%D0%B5%D0%B7-%D0%BA%D1%80%D0%B8%D0%B2-%D0%BC%D0%B0-news691922.html", "text": "През крив макарон изглежда ще видят феновете на Христо Стоичков статуята му, която трябваше да бъде издигната пред стадион \"Българска армия\" още преди година и половина. Инициативата за отливането на кавалера на \"Златната топка\" е на привържениците на ЦСКА в Козлодуй и трябваше да завърши през месец май миналата година, когато Камата имаше бенефис. Председателят на инициативния комитет за издигане паметника на Стоичков Бисер Митков призна с тъга на сърце, че скоро бронзова фигура на Камата няма да има, а причините са цял куп, пише столичен всекидневник. \"Проблемите около ЦСКА са една от основните причини засега нещата да са замразени - обяснява Митков. - Има неясноти около собствеността, не е ясно чий е стадионът и принадлежащите му територии. От клуба трябва да движат издаването на документи и разрешителни, но към момента не могат заради създалата се ситуация около клуба. Така не могат да бъдат извършени всички бюрократични изисквания, а и територията попада пак в Борисовата градина, което също усложнява нещата.\" Митков признава и че нужните средства още не са събрани и финансирането е в застой отдавна. \"За изработването на паметника са нужди 60 000 лева, а към момента в сметката имаме около 20 000 лв. Сега започваме нова кампания за набиране на средства. Феновете на ЦСКА в София също подемат кампания за събиране на средства, което ще става по време на домакинските мачове. Гриша Ганчев ни е обещал, че лично ще додаде парите, които не ни достигат. Но така или иначе дори не можем да започнем\", откровен е Бисер Митков. Дали и кога ще заблести Камата в Борисовата градина, не е ясно, но вече има насрочена нова дата. \"След като не можа да стане за 50-годишнината на Стоичков, сега се надяваме за следващата пролет, когато ще се чества 70-годишнината на ЦСКА, вече всичко да е готово и да го има паметника. Но нещата зависят от много хора и институции. Скулпторът Костадин Ненов е готов с проекта, но той е замразен на етап гипсова отливка\", твърди Митков. Самият Ненов признава, че много отдавна няма вест от инициаторите на проекта, нито пък има някакви пари за делото. \"Аз съм готов, направил съм проекта, знае се как ще изглежда статуята. Питайте организаторите какво става. В ателието ми е гипсовата заготовка, остава да се направи отливката от бронз\", коментира ваятелят. Статуята трябва да изобразява Стоичков с разперени ръце. Това е и една от най-разпознаваемите му снимки, която е заснета след гола му срещу състава на Германия на 1/4-финала на световното първенство в САЩ през 1994 г. Самият пловдивчанин е избрал този вариант за образа си, но е създал и някои проблеми на автора на проекта Костадин Ненов. \"Имах няколко варианта за проекта, но самият г-н Стоичков хареса този. Проблем стана, че той поиска главата на статуята да гледа напред, а не както оригинално нагоре. Това наложи преработване в кратки срокове. Другият ни спор бе за размерите. Мястото, където трябва да бъде монтирана статуята - насред открито пространство, налага тя да е с по-големи размери, а той искаше да е в естествен ръст. Но тогава тя просто ще се губи на естествения фон и така стигнахме до разбирателство височината да е към два метра, което е приемливо. Тогава много отговорни фактори обещаваха подкрепа, но какво стана - не съм наясно. Фактът е, че няма нито документи, нито пари\", казва Ненов.", "date": "2017.09.21", "title": "СКАНДАЛНО! Прецакват Стоичков с паметника! Феновете ще видят статуята на Камата през крив макарон"}
{"url": "http://pik.bg/%D0%BF%D1%80%D0%B5%D0%BC%D0%B0%D1%85%D0%BD%D0%B0%D1%85%D0%B0-%D0%BB%D0%B8%D1%81%D1%82%D1%87%D0%B5%D1%82%D0%B0%D1%82%D0%B0-%D1%81-%D0%B6%D0%B5%D0%BB%D0%B0%D0%BD%D0%B8%D1%8F-%D0%BE%D1%82-%D1%81%D1%82%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%BB%D0%B0%D1%87%D0%B0-%D0%B2%D0%B8%D0%B4%D0%B5%D0%BE-news692046.html", "text": "Премахнаха листчетата с желания от Стената на плача в Йерусалим По традиция \"почистването\" на Стената се извършва два пъти годишно, а листчетата, които са  премахнати, ще бъдат заровени недалеч от Стената на плача. . Хиляди парчета хартия бяха извадени от процепите на стената. Целта - да се направи място за новите листчета с желания и молитви.", "date": "2017.09.21", "title": "Премахнаха листчетата с желания от Стената на плача (ВИДЕО)"}
{"url": "http://pik.bg/%D0%BC%D0%B2%D1%80-%D1%83%D1%82%D0%BE%D1%87%D0%BD%D0%B8-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%82%D0%B5%D0%BF%D1%8A%D1%80%D0%B2%D0%B0-%D1%89%D0%B5-%D0%B1%D1%8A%D0%B4%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D0%BD%D0%BE-news692026.html", "text": "позицията на Министерство на вътрешните работи Евентуалното увеличение на заплатите в МВР тепърва ще бъде обсъждано, както досега с отваряне на бюджетната процедура в Народното събрание. До този момент конкретни параметри не са коментирани. Това се казва в , разпространена по повод интервю на заместник-министъра на вътрешните работи Красимир Ципов в Народното събрание. От МВР уточняват, че официалното становище остава непроменено и е обсъждано със синдикатите.", "date": "2017.09.21", "title": "МВР уточни: Евентуално увеличение на заплатите тепърва ще бъде обсъждано"}
{"url": "http://pik.bg/%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%B5-%D0%BE%D0%B1%D1%80%D1%8A%D1%89%D0%B0-%D0%B5%D1%81%D0%B5%D0%BD%D1%82%D0%B0-%D0%BD%D0%B8-%D0%B2%D1%80%D1%8A%D1%85%D0%BB%D0%B8%D1%82%D0%B0-%D1%81%D1%8A%D1%81-%D1%81%D0%BD%D0%B5%D0%B6%D0%BD%D0%B0-%D0%B2%D0%B8%D1%85%D1%80%D1%83%D1%88%D0%BA%D0%B0-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%BF%D0%B0%D0%B4%D0%B0%D1%82-%D1%80%D1%8F%D0%B7%D0%BA%D0%BE-%D0%BD%D0%BE-%D0%BF%D1%80%D0%B5%D0%B7-news691628.html", "text": "Отива си лятото. То беше много продължително, с 8 топли вълни и между тях 1-2 дни по-лошо време. Това прогнозира пред Нова телевизия топ климатологът доц. Георги Рачев. \"Нормално е да се предположи, че есента и зимата ще бъдат по-топли. Този август, който премина, е вторият по топлина в цял свят, откакто има метеорологични изследвания\", добави той. \"Земята е много топла, затова се държат и тези топли температури. Ужасно сухо е. През октомври ще бъде относително топло\", разкри климатологът. \"Още този петък има вероятност максималните температури да са около 17 градуса. Сутрешните пък ще паднат под 10 градуса\", уточни доц. Рачев. Прогнозата му за застудяване се потвърждава и от други европейски синоптици, които алармират, че буря е връхлетяла Словения, а по високите места вали и сняг. Потребители в социалните мрежи дори споделят снимки на рядкото за септември явление. Очаква се бурята постепенно да се придвижи към Балканите до Сърбия Македония и България. Припомняме, че ПИК вече съобщи, че от четвъртък времето в страната се разваля, а в планините дори е възможно да превали сняг. \"Цялото селско стопанство е много добре в момента. Имахме и прекрасни дни за туризъм. Вече я няма тази тенденция на засушаване\", заключи той.", "date": "2017.09.21", "title": "ВРЕМЕТО СЕ ОБРЪЩА! Есента ни връхлита със снежна вихрушка! Температурите падат рязко, но през октомври ни чака изненада"}
{"url": "http://pik.bg/%D0%BA%D0%BE%D0%BD%D0%B0%D0%BA%D1%8A%D1%82-%D0%B2-%D0%BC%D0%B5%D0%BB%D0%BD%D0%B8%D0%BA-%D1%81%D1%82%D0%B0%D0%B2%D0%B0-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%BC%D1%83%D0%B7%D0%B5%D0%B9-news691991.html", "text": "Сградата на бившия турски конак в град Мелник може да се превърне в уникален музей. Амбицията за това е на ръководството и служителите на Археологически музей-Сандански. За целта е изготвен работен проект, с който да се кандидатства по Програмата за трансгранично сътрудничество с Гърция. \"Двуетажната постройка е общинска собственост. Преди време не ни одобриха предложението за получаване на европейски средства. Но не се отказваме. Ще кандидатстваме отново. Ще трябват около 1 милион лева за строителните работи и поне 300 000 лева - за оборудване, за витрини, за обзавеждане. Преди години поне ремонтирахме покрива, за да не тече вода вътре, че влагата и мухълът ще съсипят сградата, която е в аварийно състояние\", сподели Антон Ковачев, уредник на Исторически музей-Мелник. Някогашният конак е в центъра на града, на едно от най-хубавите места.", "date": "2017.09.21", "title": "Конакът в Мелник става уникален музей"}
{"url": "http://pik.bg/%D0%B5%D1%82%D0%BE-%D0%B4%D0%B2%D0%B0%D0%BC%D0%B0%D1%82%D0%B0-%D1%81%D1%8A%D0%BF%D1%80%D1%83%D0%B7%D0%B8-%D0%BA%D0%BE%D0%B8%D1%82%D0%BE-%D0%BC%D0%BB%D0%B0%D1%82%D0%B8%D1%85%D0%B0-%D1%81-%D0%B3%D1%80%D0%B5%D0%B4%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%B2-%D0%B0%D0%B9%D1%82%D0%BE%D1%81-%D1%81%D0%BD%D0%B8%D0%BC%D0%BA%D0%B8-news692045.html", "text": "Циганите, които снощи пребиха айтоския полицай Тошко Тодоров, удрайки го с талпа по главата, пристигнаха в съда в Айтос. Те бяха конвоирани от съдебна охрана. Районните магистрати ще разгледат мярката им за неотклонение \"задържане под стража\". Съпругата Албена, която е трудно подвижна, е била главно действащо лице във вчерашния екшън. Именно тя е замахнала с талпата и ударила полицая в главата, докато той слизал по стълбите - в гръб. Полицай Тодоров е настанен в Отделението по неврохирургия в УМБАЛ-Бургас с комоцио, счупен пръст и контузия на коляното.", "date": "2017.09.21", "title": "Ето двамата съпрузи, които млатиха с греда полицай в Айтос (СНИМКИ)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%82%D0%B0%D0%BF%D0%B0-%D0%BD%D0%B0-%E2%80%9E%D0%B2%D0%B8%D1%82%D0%B8%D0%BD%D1%8F%E2%80%9C-%D0%BA%D0%BE%D0%BB%D0%BE%D0%BD%D0%B0%D1%82%D0%B0-%D0%B5-4-%D0%BA%D0%BC-news692042.html", "text": "Около 4 км е колоната от автомобили по автомагистрала „Хемус” в посока Варна, в района на тунел „Витиня”, съобщава „Фокус”. Движението е изключително натоварено и се осъществява бавно. Причината за огромните задръствания се ремонтите в пътния участък и много пътуващи автомобили заради поредицата от почивни дни. Призовава шофьорите да спазват дистанция, да се съобразяват с пътната обстановка и да проявяват толерантност на пътя. Агенция \"Фокус\" ще продължи да ви информира за трафика в страната.", "date": "2017.09.21", "title": "ВАЖНО! Тапа на „Витиня“, колоната е 4 км"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-50-%D0%BC%D0%BE%D0%B1%D0%B8%D0%BB%D0%BD%D0%B8-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F-%D1%82%D0%BE%D1%87%D0%B0%D1%82-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B8-%D1%82%D0%B0%D0%B9%D0%BD%D0%BE-news691976.html", "text": "Експерти предупредиха за злонамерен софтуер, който тайно източва пари от сметките на потребителите срещу фалшиви услуги. Шокиращото е, че милиони хора го свалят сами, и то напълно доброволно. Причината - този зловреден вирус (наричан още „малуер”) се крие в най-малко 50 мобилни приложения в магазина на Google Play. Софтуерът “ExpensiveWall” е създаден, за да „краде” парите от собствениците на смартфони, без те дори да го подозират. Според изследователите от Check Point опасната програма е била свалена 4,2 милиона пъти. Tool Box Pro X WALLPAPER Horoscope X Wallpaper Pro Beautiful Camera Color Camera Love Photo Tide Camera Charming Camera Horoscope DIY Your Screen Ringtone ดวง 12 ราศี Lite Safe locker Wifi Booster Cool Desktop useful cube Tool Box Pro Useful Desktop ดวง 12 ราศี Lite Horoscope2.0 Yes Star Shiny Camera Simple Camera Smiling Camera Universal Camera Amazing Toolbox Easy capture Memory Doctor Tool Box Pro Reborn Beauty Joy Photo Fancy Camera Amazing Photo Amazing Camera Super Wallpaper DD Player Fascinating Camera Universal Camera Cream Camera Looking Camera DD Weather Global Weather Love Fitness Pretty Pictures Cool Wallpapers Beauty Camera Love locker Real Star Magic Camera Wonder Camera Funny Camera Easy Camera Smart Keyboard Travel Camera Photo Warp Lovely Wallpaper Lattice Camera Quick Charger Up Camera Photo Power HDwallpaper Wonderful Games BI File Manager Wallpapers HD Beautiful Video-Edit your Memory Wonderful Cam useful cube Ringtone Exciting Games Replica Adventure GG Player Love Camera Oneshot Beautify Pretty Camera CuteCamera Cartoon Camera-stylish, clean Art Camera Amazing Video Fine Photo Infinity safe Magical Horoscope Toolbox Cute Belle CartoonWallpaper Ringtone Best Camera Colorful Locker Light Keyboard Safe Privacy Enjoy Wallpaper File Manager Fancy locker Cute Puzzle Smile Keyboard Vitality Camera Lock Now Fancy Camera Useful Camera Vitality Camera Sec Transfer Lock Now Magic Filter Funny Video Amazing Gamebox Super locker Music Player", "date": "2017.09.21", "title": "ВНИМАВАЙТЕ! 50 мобилни приложения точат сметките ни тайно"}
{"url": "http://pik.bg/%D1%83%D1%87%D0%B8%D1%82%D0%B5%D0%BB%D1%8F%D1%82-%D0%BE%D1%82-%D1%81%D0%B0%D0%B4%D0%BE%D0%B2%D0%BE-%D0%BA%D0%BE%D0%B9%D1%82%D0%BE-%D0%B1%D0%B5-%D0%B1%D0%B8%D1%82-%D1%81-%D0%B4%D1%8A%D1%80%D0%B2%D0%B5%D0%BD-%D0%BA%D0%BE%D0%BB-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%83%D0%BD%D0%B8%D0%B7%D0%B5%D0%BD-%D1%81%D1%8A%D0%BC-news692034.html", "text": "Учителят от гимназията в Садово, когото ученик би с дървен кол, разказа за инцидента пред Би Ти Ви. Преподавателят по английски език Антон Велков започва с подробностите за инцидента от вторник – излязъл в коридора, защото ученици вдигали шум. Твърди че не е обиждал, нито е предизвикал 17-годишния Атанас Георгиев да го нападне. „Атанас ми каза, че на него никой не може да му каже какво да прави, дори и президентът да дойде, не може да му каже какво да прави, при което аз на по-висок тон му казах да излезе навън. Той каза „Ей сега ще видиш какво ще стане”, излезе навън, върна се с едно дърво и, преди да разбера какво се случва, ме удари по главата”, описва случилото се преподавателят. Велков е \"за\" професионалната охрана за рисковите училища. Споделя, че е „повече от унизен”: „Как може да ти се случи подобно нещо? Той можеше да ме убие спокойно”. Потърпевшият все още не е решил дали ще напусне училище. Засега е в болнични и ще мисли. Но признава, че би останал само заради децата: „Между тях също има добри деца, и то не малко, това е основното, това беше и в предишното училище. Много често ми се случва, срещам ги навсякъде,идват и ми казват: „Ние дължим много неща на Вас, може би това е най-голямата награда”. До седмица нападателят трябва да застане пред съда,за да отговаря за нанесената лека телесна повреда. Роднините на Атанас твърдят, че той е невинен.", "date": "2017.09.21", "title": "Учителят от Садово, който бе бит с дървен кол: Повече от унизен съм"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D1%82%D0%B5%D1%80%D0%BE%D1%80%D0%B8%D0%B7%D0%BC%D1%8A%D1%82-%D0%B5-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news692007.html", "text": "Терористичната заплаха за Германия е постоянна, заяви германският канцлер Ангела Меркел в интервю пред ARD, цитирана от БГНЕС. \"Ислямският тероризъм е постоянна заплаха. Ние правим всичко възможно, за да се борим\", каза тя. Според нея, германските власти са предприели допълнителни мерки за подобряване на сигурността в страната, а също и за ускоряване на експулсирането на бежанците, които представляват заплаха за държавната сигурност. Вчера германският министър на вътрешните работи Томас де Мезиер заяви, че Германия е успяла да предотврати повече от 10 терористични атаки през последната година. Според него, ситуацията със сигурността в страната остава трудна.", "date": "2017.09.21", "title": "Меркел: Тероризмът е постоянна заплаха за Германия"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%B0%D0%BB%D0%BE%D1%8F%D0%BD-%D1%82%D0%BE%D0%BF%D0%B0%D0%BB%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%B0%D1%82%D0%B0-%D1%81%D0%B8-%D0%BE%D1%81%D1%82%D0%B0%D0%B2%D0%BA%D0%B0-news692030.html", "text": "Нищо мистериозно няма в това, че подадох оставка. Изпълних всичко, заради което бях избран за председател, изпълних и много повече и то в условията на безпрецедентна атака. По нашите ширини схващането е, че като се докопаш до един пост, трябва да го държиш максимално бързо. Това каза  пред Би Ти Ви подалият оставка председател на СГС Калоян Топалов. Тръгвам си гордо и с високо вдигната глава. Доказахме, че в такива условия е възможно да се работи, показахме как може да се отстоява независимост на съд, допълни той. Има и други неща, които в тази държава трябва да бъдат оправени. Пред мен има и други предизвикателства, които мога да изпълня, каза Топалов. Другата оставка е на Биляна Балинова, но объркаха името й заради шока от новината, коментира още Топалов. В медиите излезе моето заявление и оттам става ясно, че напускам системата, каза още председателят на съда в оставка. Засега ще си почивам, мисля, че заслужавам почивка, допълни той. На въпрос за конфликт с главния прокурор той заяви, че позицията му е била за спазване на обективното право. Нямам информация да ме разследват. Бумът от слухове около подаването на моята оставка бяха свързани с конспирация. Но няма нищо такова, отсече Топалов. Той допълни, че няма никакво въздействие върху него и не се е поддавал на никакъв натиск. Никога до този момент никога не си е позволил да ми оказва въздействие, струва ми се, знаеха, че това ще доведе до обратен ефект, допълни Топалов. Следващата седмица той има намерение да подаде отчет за работата на СГС. Никой не ме е принуждавал да подам оставка и не се страхувам от проверка срещу мен, каза още Топалов. Както ПИК съобщи, Топалов е напуснал след разговор с шефа на ВКС Лозан Панов.", "date": "2017.09.21", "title": "ИЗВЪНРЕДНО! Калоян Топалов проговори за мистериозната си оставка! "}
{"url": "http://pik.bg/%D1%82%D0%BE%D1%82%D0%B0%D0%BB%D0%BD%D0%B0-%D0%BA%D1%80%D0%B8%D0%B7%D0%B0-%D0%BF%D1%83%D0%B5%D1%80%D1%82%D0%BE-%D1%80%D0%B8%D0%BA%D0%BE-%D0%BE%D1%81%D1%82%D0%B0%D0%B2%D0%B0-%D0%B7%D0%B0-%D0%BC%D0%B5%D1%81%D0%B5%D1%86%D0%B8-%D0%B1%D0%B5%D0%B7-%D1%82%D0%BE%D0%BA-%D1%81%D0%BB%D0%B5%D0%B4-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%BC%D0%B0%D1%80%D0%B8%D1%8F%E2%80%9C-news692002.html", "text": "Губернаторът на Пуерто Рико Рикардо Росели заяви, че ураганът „Мария“ е „най-опустошителната буря, която е ударила острова този век, ако не и в цялата му съвременна история\", предава CNN, цитирани от Фокус. Островът е „100 % без електричество“, подчерта Росели. Енергийната мрежа е до такава степен разрушена от урагана, че може да минат месеци, преди да бъде възстановено изцяло подаването на електричество, допълни губернаторът. Американската територия е преминала дълъг период на рецесия и е дълбоко задлъжняла. Освен това нейната електроенергийна мрежа е„малко стара и слаба\", призна Росело в рамките на участие в предаване на телевизията.", "date": "2017.09.21", "title": "ТОТАЛНА КРИЗА! Пуерто Рико остава за месеци без ток след урагана „Мария“"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%B5%D0%BC%D0%B8%D0%BB-%D1%85%D1%80%D0%B8%D1%81%D1%82%D0%BE%D0%B2-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B5-%D0%BF%D1%80%D0%B5%D0%B2%D0%B8%D1%88%D0%B8%D0%BB--news691986.html", "text": "След приключване работата на временната комисия, имаща за цел да проучи изпълнението на процедурата по избор на нов тип боен самолет, започват да излизат на бял свят доста смущаващи факти. Един от тях е, че тогавашния главнокомандващ на ВВС Румен Радев, с днешна дата президент на България, е превишил правата си. Това е станало точно при утвърждаването на проекта за бойните самолети, като Радев е бил председател на борда за управление на портфолиото от проекти. За коментар потърсихме и председателят на временната комисия в парламента, проверяваща казуса с изтребителите, която вчера прие своя доклад след двумесечна си работа и скоро ще го представи за гласуване в Народното събрание. Пред медията ни Емил Христов заяви, че като председател на борда за управление Румен Радев е поставил на заседание на борда за управление на портфолиото от проекти въпроса, че няма кой да утвърди методиката и стратегическия модел за анализи. Становището на Дирекция правно нормативна дейност тогава казва, че съществува вакуум в нормативната база, която не позволява и на борда за управление на портфолиото да утвърди тази методика. \"Нормално би било при това положение методиката да се представи за утвърждаване от министъра, защото това беше отговорът и на едно от заседанията на комисията на Велизар Шаламанов, който въвежда програмното управление в армията. Той заяви, че при това положение на вакуум министърът е този, който утвърждава. И действително към този момент не са утвърждавани методики, без знанието на министър или упълномощени от него лица. Така, че тук виждаме едно присвояване на пълномощия от страна на тогавашния председател на борда за управление на проекта\", заяви Христов. Депутатът от ГЕРБ допълни, че след като Румен Радев утвърждава методиката въпреки решението това да направи министъра, на едно от заседанията тя е представена на Ненчев, който приема методиката за сведение, но не я утвърждава.", "date": "2017.09.21", "title": "ЕКСКЛУЗИВНО В ПИК! Шефът на Комисията за изтребителите Емил Христов: Румен Радев е превишил правата си при утвърждаване на методиката за проекта  "}
{"url": "http://pik.bg/%D0%B1%D0%B4%D0%B6-%D0%BF%D1%83%D1%81%D0%BA%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%BC%D0%B5%D1%81%D1%82%D0%B0-%D0%B2%D1%8A%D0%B2-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5-%D0%B7%D0%B0-%D0%B4%D0%B5%D0%BD%D1%8F-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-news692000.html", "text": "„БДЖ – Пътнически превози” ЕООД осигурява над 5 600 допълнителни места във влаковете за почивните дни по повод Деня на Независимостта на България „БДЖ – Пътнически превози” ЕООД ще увеличи с допълнителни вагони съставите на някои влакове, които пътуват по основните направления в страната. Увеличението на съставите на влаковете се прави с цел да бъде осигурено удобното придвижване на клиентите по време на почивните дни по повод 22-и септември – Деня на Независимостта на България. От днес (21-и септември) до 25-и септември включително, националният железопътен превозвач ще предостави над 5 600 допълнителни места във влаковете по най-натоварените маршрути в страната. Основните направления, по които влаковете ще се движат с допълнителни вагони са: София – Варна – София, София – Бургас – София, София – Пловдив – София, София – Стара Загора – София, София – Свиленград – София, София – Мездра – София, София – Горна Оряховица – София, София – Русе – София, София – Лом – София, София – Видин – София и София – Петрич – София. „БДЖ – Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството. Подробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2017.09.21", "title": "БДЖ пуска допълнителни места във влаковете за Деня на независимостта"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%81%D0%BB%D0%B5%D0%B4-%D0%BD%D0%B5%D1%83%D1%81%D0%BF%D0%B5%D1%85%D0%B0-%D0%BA%D1%84%D0%BD-%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D0%BD%D0%BE%D0%B2%D0%B8-%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%B8-%D0%B5%D1%82%D0%BE-%D0%BD%D0%B0-%D0%BA%D0%BE%D0%B3%D0%BE-%D0%B7%D0%B0%D0%BB%D0%B0%D0%B3%D0%B0-%D0%BA%D0%B0-news692017.html", "text": "Председателят на комисията за финансов надзор Карина Караиванова е подала ново искане да Народното събрание за избор на нейни заместници. След като първият й опит премина с пълен неуспех при гласуване в пленарна зала, този път тя е решила да заложи на други хора. За зам.-председатели ръководещи управление \"Надзор на инвестиционната дейност\" и \"Осигурителен наздор\" тя се е спряла на депутатката от ГЕРБ Диана Йорданова, който пък в момента, а и в предния парламент изпълнява длъжността зам.-председател на бюджетната комисия. Вторият кандидат е Бойко Атанасов бившият шеф на НАП и зам.-министър на финансите. Ето и документите с които са кандидатствали:", "date": "2017.09.21", "title": "ПЪРВО В ПИК! След неуспеха, КФН с предложение за нови зам.-председатели! Ето на кого залага Карина Караиванова"}
{"url": "http://pik.bg/%D0%B1%D0%BD%D0%B1-%D0%BF%D1%83%D1%81%D0%BA%D0%B0-%D1%81%D1%80%D0%B5%D0%B1%D1%8A%D1%80%D0%BD%D0%B0-%D0%BC%D0%BE%D0%BD%D0%B5%D1%82%D0%B0-%D1%80%D0%B8%D0%BB%D1%81%D0%BA%D0%B8-%D0%BC%D0%B0%D0%BD%D0%B0%D1%81%D1%82%D0%B8%D1%80-news692016.html", "text": "Сребърна възпоменателна монета \"Рилски манастир\" пуска в обращение БНБ. Тя е от серията \"Български църкви и манастири\". Цената й е 66 лв. и може да бъде закупена от касите на БНБ, както и от банките дистрибутори на монетния двор. Това е четвъртата монета на християнска тематика, след монети, посветени на Зографския, Бачковския и Троянския манастир, разказа главният касиер на БНБ Стефан Цветков. На лицевата страна на монетата, отляво, е изобразен каноничен образ на Св. Иван Рилски, с надписа \"Св. Иван Рилски\". Отдясно на монетата е номиналната й стойност \"10 лева\", под нея е емблемата на Българската народна банка, с годината \"1879\" върху лентата, а по-долу, перпендикулярно - годината на емисията \"2017\". В полукръг, вдясно на монетата, е надписът \"БЪЛГАРСКА НАРОДНА БАНКА\". На обратната страна на монетата е изобразен манастирският комплекс на Рилския манастир, а в полукръг е надписът \"РИЛСКИ МАНАСТИР\". Монетата е емитирана в тираж 3000 броя. Автор на художествения проект е Стефан Иванов. Сребърната възпоменателна монета \"Рилски манастир\" ще е в обращение от 25 септември, поясниха от БНБ.", "date": "2017.09.21", "title": "БНБ пуска сребърна монета \"Рилски манастир\""}
{"url": "http://pik.bg/%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D1%81%D0%BF%D0%B8%D0%BF%D0%B0%D1%85%D0%B0-%D1%80%D1%83%D1%81%D0%BD%D0%B0%D0%BA-%D0%B1%D1%8A%D1%80%D0%BA%D0%B0%D0%BB-%D0%B4%D1%80%D0%BE%D0%B3%D0%B0-%D0%BF%D1%80%D0%B5%D0%B2%D1%8A%D1%80%D0%BD%D0%B0%D0%BB-%D0%BA%D0%B2%D0%B0%D1%80%D1%82%D0%B8%D1%80%D0%B0%D1%82%D0%B0-%D1%81%D0%B8-%D0%B2-%D0%BD%D0%B0%D1%80%D0%BA%D0%BE%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news692015.html", "text": "Районна прокуратура-Хасково привлече като обвиняем Дмитрий С., на 38 г., руски гражданин, временно пребиваващ у нас, за държане на наркотични вещества без надлежно разрешително – престъпление по чл. 354а ал.3 т.1 от Наказателния кодекс. На 20 септември 2017 г., в гр. Хасково, в жилище, обитавано от Дмитрий С., било извършено претърсване и изземване. В апартамента, който обвиняемия ползвал под наем, били открити и иззети различни вещества, използвани за производство на наркотици – дестилирана вода, противогази, натриева основа, везни, котлони, фосфор, 36 литра друг разтвор, стъклена купа с остатъчно вещество, реагиращо на метамфетамин, и 20 броя стъклени епруветки с различна вместимост. Установено е, че жилището било оборудвано като лаборатория за производство за синтетични наркотични вещества. Същия ден при проверка в лек автомобил, марка „Ауди А6“, управляван от обвиняемия Дмитрий С., били открити и две топчета от бяло кристално вещество, което при направения полеви наркотест реагирало на метаамфетамин. Обвиняемият Дмитрий С. е задържан за срок от 72 часа с постановление на наблюдаващия прокурор, като предстои прокуратурата да внесе искане в съда за определяне на мярка за неотклонение „задържане под стража“. Спрямо него в Районна прокуратура-Хасково се води и друго досъдебно производство за това, че на 20 септември 2017 г., в гр. Хасково управлявал лек автомобил, марка „Ауди А6“, без да притежава съответно свидетелство за управление на моторно превозно средство, като деянието е извършено в едногодишния срок от наказването му за същото по административен ред. До момента Дмитрий С. е осъждан многократно, включително и за държане на наркотични вещества, като настоящото деяние е извършено в изпитателния срок за предходно осъждане.", "date": "2017.09.21", "title": "В Хасково спипаха руснак, бъркал дрога! Превърнал квартирата си в нарколаборатория (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D0%B5-%D0%BF%D0%BE%D1%81%D1%82%D1%80%D0%BE%D0%B5%D0%BD-%D1%81%D1%82%D0%B0%D0%B4%D0%B8%D0%BE%D0%BD-%E2%80%9E%D0%B3%D0%B5%D1%80%D0%B5%D0%BD%D0%B0%E2%80%9C-%D0%B8-%D0%B7%D0%B0%D1%89%D0%BE-%E2%80%9E%D0%BB%D0%B5%D0%B2%D1%81%D0%BA%D0%B8%E2%80%9C-%D1%82%D0%B0%D0%BC-%D1%81%D0%B8-%D0%B5-%D0%B2-news692033.html", "text": "Ще започна така. Няма друго явление, което е създадено при Царска България, оцелява в комунизма и днес, в годините на демокрацията, вълнува милиони. Това е „Левски“. Това обяви пред Би Ти Ви бившият член на управата на футболен клуб „Левски“ и настоящ депутат от ГЕРБ Георги Марков. „Правим си стадиона тухла по тухла. Става въпрос за ст. „Юнак“ до Националния стадион. Продават се купони, които се разменят за тухли. През 1940-а се прави бюст на Левски, който се поставя пред стадиона. 9 септември 1944-а ни заварва с този стадион бижу. Следва преврат, а „Левски“ е обявен за реакционен и фашистки тим, защото в него има евреи, цигани, турци, българи и др. С комунистически указ ставаме „Динамо“. И понеже базата не може да се национализира, една вечер влизат с багери и го събарят. Домакин взима главата на Васил Левски от бюста, който също е бутнат, и тя се съхранява няколко години в пощата“, разказа накратко историята Георги Марков. „След това в кв. „Герена“ има едно мочурище, което местното ТКЗС не го иска. Левскарите пресушават на мочурището. Тогава идва и помощ от Спортния тотализатор. Според наредбите тогава 10% от печалбите остават за района. Тълпи от хора играят тото. През 1965-а в София идва Бенфика с Еузебио. „Левски“ продава 65 000 билета. И още толкова хора остават извън стадиона. През 1969-а стадионът е построен. Той е държавна собственост, но се дава безвъзмездно на „Левски“. В годините на демокрацията Конституционният съд с решение №7 казва, че клубът има придобити вещи прави да ползва стадиона безсрамно. След това управата на „Левски“ прави колосални подобрения на стадиона. „Левски“ не плаща нищо, защото това е вторият му дом. Напротив, „Левски“ трябва да получи. Това е всичко и то е ясно – просто „Левски“ си е вкъщи“, завърши Марков.", "date": "2017.09.21", "title": "ИЗВЪНРЕДНО! Георги Марков разкри как е построен стадион „Герена“ и защо „Левски“ там си е вкъщи!"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D0%BF%D0%BE%D1%8F%D0%B2%D0%B8-%D1%81%D0%B5-%D0%BD%D0%BE%D0%B2%D0%B8%D1%8F%D1%82-%D0%B4%D0%B8%D0%BD%D0%BA%D0%BE-%D0%B3%D0%BE%D1%82%D0%BE%D0%B2-%D1%81%D1%8A%D0%BC-%D0%B4%D0%B0-%D1%83%D0%B1%D0%B8%D0%B2%D0%B0%D0%BC-%D0%B1%D0%B5%D0%B6%D0%B0%D0%BD%D1%86%D0%B8-%D0%BE%D0%BA%D0%BE%D1%82%D0%BE-%D0%BC%D0%B8-%D0%BD%D1%8F%D0%BC%D0%B0-%D0%B4%D0%B0-%D1%82%D1%80%D0%B5%D0%BF%D0%BD%D0%B5-news691972.html", "text": "\"Готов съм да убивам бежанци. Ако са заплаха за обществото, няма да ми трепне окото.\" Това заяви  21-годишният плевенчанин Марио Ангелов, пише български ежедневник. Младежът набира популярност в социалните мрежи с огромната си ненавист към мигрантите и мнозина вече го определят като новия Динко. \"Мразя бежанците по безброй причини. Основното е, че се представят за бежанци, за да получат някакви облаги, а всъщност те са терористи. Ако обичаха родините си, нямаше да бягат от тях и въпреки войните щяха да се бият и да отстояват народността си\", обяснява поведението си Марио, а впоследствие разкрива, че има и лична причина. \"Сирийци убиха баща ми. Бил съм малък, когато се е случило в края на 90-те години, и знам малко. Той служеше в българската пехота и е бил застрелян по време на служба. Аз съм кръстен на него. Търся отмъщение заради баща ми. Искам по този начин да дам покой на себе си и на баща ми. Все пак е защитавал България, а никой не помни тези хора.\" Марио признава, че все още не е залавял бежанци, но много хора му казват, че е като Динко и го сравняват с делата му. Бил хващал досега само цигани, за \"да им даде урок\". Младежът е категоричен, че решаването на бежанския проблем няма как да се случи по мирен начин. \"Няма мирни пътища. Сирийците идват в България с претекст, че търсят убежище, но само искат да радикализират обществото ни. Виждал съм как пред очите ми роми започват да вярват в Аллах и как се правят на бежанци, за да получат облаги от държавата. Само насилието ще оправи проблемите. Мирното говорене няма да помогне. Това са промити мозъци и вярват сляпо в Корана. Не трябва да е така. Трябва да има повече хора като мен и Динко, за да може да се промени държавата към добро. Динко е сам и се опитва сам да прави промени, но един човек не може да успее\", нарежда 21-годишният плевенчанин, който е категоричен, че не се страхува да попадне в затвора, тъй като у нас няма закони. Ангелов с гордост споделя, че има свои последователи в родния си град Плевен и други населени места и те харесвали мисленето му. \"Работя в школата за офицери в Плевен, в механизирана бригада съм. Не съм ученолюбив. Висшето образование няма да ме направи нещо повече от това, което съм в момента. Не ми трябва. Може ли с нещо да ми помогне университетът? Каквото мога по силите си, ще го направя и мисля, че ще бъде за доброто на България. Не искам да влизам и в политиката. Това е безсмислено, не трябва политика, за да си оправим проблемите, пред които страната ни е поставена\", разсъждава патриотът. Марио добави, че майка му е запозната с делата му и напълно го подкрепя. А голямата му цел в живота е да \"оправи майка България\".", "date": "2017.09.21", "title": "ЗЛОВЕЩО! Появи се новият Динко: Готов съм да убивам бежанци, окото ми няма да трепне"}
{"url": "http://pik.bg/%D1%81%D1%83%D0%BF%D0%B5%D1%80-%D1%88%D0%BE%D1%83-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B3%D0%BB%D0%B5%D0%B4%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B8%D0%B7%D0%B1%D1%8F%D0%B3%D0%B0%D1%85%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news691998.html", "text": "Супер цирк се случва в парламента. Причината е отсъствието на депутатите по време на дебатирането на доклада за състоянието на армията. Оказва се, че в пленарна зала са останали една няколко народни представители, предимно от комисията по отбрана и от ВМРО. Така Красимир Каракачанов изнесе своята реч пред едва 10 души, като заяви, че докладът е изкуствено политизиран. \"Аз още на третия ден от своя мандат заявих, че ще оттегля този доклад и не съм го крил и нямаше смисъл да се пита, защо, кой и как. Никой не ми е упражнявал натиск, а и никой не може да ми упражни натиск\", заяви Каракачанов.", "date": "2017.09.21", "title": "СУПЕР ШОУ! Парламентът гледа доклада за отбраната, депутатите избягаха (ОБНОВЕНА)"}
{"url": "http://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D1%8A%D1%82%D1%8F-%D0%B2%D0%B0%D1%80%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%B7%D0%B0%D0%B3%D0%B8%D0%BD%D0%B0%D0%BB%D0%B0-%D0%B5-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-news691997.html", "text": "Снимка: Архив Тежка катастрофа е станала по пътя Варна - Бургас. Инцидентът е станал на около 2 км. след с. Старо Оряхово в посока Бургас. Изпратените на мястото екипи са установили, че инцидентът е между  \"Сеат Ибиcа\", управляван от 38-годишна германка, и \"Ситроен\", управляван от 50-годишна шофьорка. По първоначални данни е загинала възрастна жена, пътничка в сеата. Двете шофьорки са откарани в болница в тежко състояние с множество травми, като все още няма точни данни за състоянието им. Движението в района е затруднено. Апелираме към водачите да шофират внимателно, съобразявайки се с атмосферните условия и да бъдат толерантни към другите участници в движението.", "date": "2017.09.21", "title": "Тежка катастрофа на пътя Варна-Бургас! Загинала е възрастна жена"}
{"url": "http://pik.bg/%D0%BA%D1%80%D0%B5%D0%BC%D1%8A%D0%BB-%D0%BD%D0%B5%D0%BF%D1%80%D0%B8%D0%B5%D0%BC%D0%BB%D0%B8%D0%B2%D0%BE-%D0%B5-%D1%80%D1%83%D1%81%D0%B8%D1%8F-%D0%B4%D0%B0-%D0%B1%D1%8A%D0%B4%D0%B5-%D0%BD%D0%B0%D1%80%D0%B8%D1%87%D0%B0%D0%BD%D0%B0-%D0%B0%D0%B3%D1%80%D0%B5%D1%81%D0%BE%D1%80-%D0%B2-%D0%BE%D0%BE%D0%BD-news691992.html", "text": "Говорителят на Кремъл Дмитрий Песков обяви, че Москва разглежда като \"неприемливо\" Русия да бъде наричана \"агресор\" във връзка с кризата в Донбас, съобщава ТАСС. Песков добави, че Русия е готова на разумни компромиси в рамките на мироопазващата мисия на ООН в Източна Украйна. Говорителят на Кремъл също така остро разкритикува позицията на Украйна по отношение на кризата, като отбеляза субективния подход, възприет от Киев. Според него тази позиция \"противоречи на истинското състояние на нещата\". Песков коментира, че руският президент Владимир Путин е направил многобройни опити да покаже желанието си за разрешаване на конфликта и да намери компромис. Припомняме, по-рано президентът на Украйна Петро Порошенко обяви пред Общото събрание на ООН, че Русия е най-голямата заплаха за международната сигурност. \"Кремъл постоянно използва тактики, които задълбочават страданията на хората. Всеки, който противоречи на Москва рискува свободата си, дори живота си\", каза още Порошенко.", "date": "2017.09.21", "title": "Кремъл: Неприемливо е Русия да бъде наричана \"агресор\" в ООН"}
{"url": "http://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B5%D0%B4-%D1%80%D0%B0%D0%B7%D0%BF%D0%B0%D0%B4-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B4%D0%BE%D0%B2%D0%B5%D1%80%D0%B5%D0%BD%D0%B8%D1%82%D0%B5-%D1%81%D1%8A%D0%B2%D0%B5%D1%82%D0%BD%D0%B8%D1%86%D0%B8-%D0%BD%D0%B0-%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D0%BD-news691964.html", "text": "Един от ключовите обяви, че напуска , пише \"Гардиън\". Изданието коментира, че има вероятност Флориан Филипо, вицепрезидент на партията, който е смятан за дясната ръка на Льо Пен, заяви пред френска телевизия, че напуска Филипо, който преди беше отговорен за стратегията и комуникациите, изтъкна пред Франс 2, че не му е Партията, която завърши на трето място на парламентарните избори през юни, ще проведе . Тогава се очаква вътрешните конфликти да излязат на преден план. Льо Пен заяви днес, че партията ще бъде обновена и тя \"Националният суверенитет е опората в нашата борба. Ще продължим да се борим срещу ЕС с всички сили, защото е инструмент за елиминиране и обедняване на нашия народ\", закани се тя. \"Има много талантливи хора, много хора с профил..., които аз ще водя\", продължи тя пред телевизия LCP, цитирана от Ройтерс. Агенцията отбелязва, че Филипо, който твърдо стоеше зад политиката за отмяна на еврото и изготви предизборната програма за президентските избори, е напуснал съветници на френския политик Марин льо Пен \"Националния фронт\" това да доведе до разцепление в партията. \"Националния фронт\". харесало да бъде понижен. конгрес в началото на 2018 г ще продължи кампанията си срещу ЕС. заради политически различия.", "date": "2017.09.21", "title": "Националистите във Франция пред разпад, един от най-доверените съветници на Марин льо Пен напусна партията"}
{"url": "http://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-100-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B0-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D1%81%D0%BB%D0%B5%D0%B4-%D0%BF%D0%BE%D1%82%D1%8A%D0%B2%D0%B0%D0%BD%D0%B5-%D0%BD%D0%B0-%D0%BB%D0%BE%D0%B4%D0%BA%D0%B0-%D0%BA%D1%80%D0%B0%D0%B9-%D0%BB%D0%B8%D0%B1%D0%B8%D1%8F-news691961.html", "text": "AFP Повече от 100 мигранти са в неизвестност след потъване на плавателен съд западно от бреговете на Либия, предава , като се позовава на говорител на либийския флот. Спасителите са извадили от водите „най-малко седем оцелели“, уточни говорителят. Други подробности за инцидента към момента не се съобщават.", "date": "2017.09.21", "title": "Повече от 100 мигранти са в неизвестност след потъване на лодка край Либия"}
{"url": "http://pik.bg/%D0%BA%D0%B0%D0%BA%D0%B2%D0%BE-%D1%80%D0%B0%D0%B1%D0%BE%D1%82%D1%8F%D1%82-%D1%80%D0%B0%D0%B4%D0%B5%D0%B2-%D0%B8-%D1%86%D0%B0%D1%87%D0%B5%D0%B2%D0%B0-%D1%86%D0%B8%D0%B3%D0%B0%D0%BD%D0%B8-%D1%81%D0%B5-%D0%B3%D0%B0%D0%B2%D1%80%D1%8F%D1%82-%D1%81-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8-%D0%BF%D1%80%D0%B5%D0%B1%D0%B8%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%E2%80%93-%D1%82%D1%80%D0%BE%D1%88%D0%B0%D1%82-%D1%83%D1%87%D0%B8%D1%82%D0%B5-news692001.html", "text": "След като разтървал меле късно снощи, униформеният си тръгнал с колегата си, но наглите роми ги издебнали и ударили единият в гръб с лопата, пращайки го в болница с комоцио за ужас на съпругата му, която на всичкото отгоре трепери от страх от отмъщение и била инструктирана от мъжа си, да не се показва пред журналисти, за да не я намерят циганите. И да се гаврят и с нея, да я пребият, а може би дори изнасилят – така както правят вече ежедневно и безнаказано с държавата. Това е реалното състояние на Република България 27 години след началото на т.нар. „преход”. Държавата ни в лицето на този полицай е брутално насилена и пребита от банда цигани и няма кой да я защити. За семейството му и обикновените хора отдавна не говорим. Това е поредното циганско насилие само в последните два-три дни. След екшъна в айтоското село Мъглен, при който четирима озверели роми пребиха бургазлията Илиян Мавров, в град Садово. 17-годишният ученик Атанас Георгиев от ромски произход, преби брутално с дървен кол даскал по английски език. Снимките на момчето след побоя, които взривиха социалните мрежи, са потресаващи. Виновниците както винаги са задържани и пуснати… Но да не говорим за обикновените хора. Те свикнаха циганите да ги бият и грабят, а после да им забраняват да протестират, както стана в Мъглен днес. Свикнаха да изнасилват майките им по селата и да оглозгват родните им къщи. За учителите и лекарите също – и при тях боят от цигани се превърна в ежедневие, и тях няма кой да ги защити. Даже обратното – насила ще им водят учениците побойници в школата. Само не е ясно за какво – за да понасят още бой клетите унизени учители ли? И те ще си отидат. Както лекарите, инженерите, учените… С бързи темпове нормалните хора се изнасят заради циганския терор и скоро няма и да останат. Ще остане само държавата, та да се върнем на нея. На малкото останали нейни блюстители на закона в лицето именно на тези двама полицаи, отишли да въдворяват имагинерния вече за родните ширини ред. Пребиват ги в гръб и няма кой да ги защити. Тотално скопена е и правораздавателната система, напук на постоянните поправки в този и онзи закон, които уж щяха да са много строги към наглеците от всякакви етноси, биещи лекари, учители и полицаи. Къде е сега правосъдната министърка Цецка Цачева, която беше председател на предишния парламент – няма ли най-сетне да бъдат приети от тези 240 депутати някакви реално работещи закони, които да не галят с перце насилниците, пускани само след 24 часа в ареста? На този фон не е случайна новината, също от днес, че 75-годишна баба в поповското село Заветно се е сдобила с пистолет и патрони. Най-нормалното е старицата да иска да се пази сама да не бъде обрана и изнасилена. Въоръжаваме се до зъби, пък било то и незаконно, вече всички, останали кой знае защо на територията на тази ежедневно поругавана и изнасилвана от циганите държава. Но да знаете, че ние сме останали не в държавата, а в родината и нея ще пазим с всички средства. Въпрос на време е това оръжие да се обърне срещу хората, които са избрани да пазят поне законността в държава, но престъпно бездействат в удобните зали. Докато полицаите са със срамно ниски заплати, голи, боси и беззащитни на улицата. Да си знаете, че наказанието за вас ще дойде скоро, ако и този път вие не накажете циганите, посегнали на поредния полицай - Тошко Тодоров от Айтос.", "date": "2017.09.21", "title": "Какво работят Радев и Цачева? Цигани се гаврят с държавата и пребиха полицай – трошат учители и лекари, а законът не ги хваща"}
{"url": "http://pik.bg/%D0%BA%D0%B5%D0%B2%D1%80-%D1%80%D0%B0%D0%B7%D1%80%D0%B5%D1%88%D0%B8-%D0%BD%D0%B0-%D1%87%D0%B5%D0%B7-%D0%B4%D0%B0-%D0%B8%D0%B7%D0%B2%D0%B0%D0%B4%D0%B8-%D0%BE%D1%82-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-12-%D0%B8-3-%D0%B1%D0%BB%D0%BE%D0%BA-%D0%BD%D0%B0-%D1%82%D0%B5%D1%86-%D0%B2%D0%B0%D1%80%D0%BD%D0%B0-news692014.html", "text": "Комисията за енергийно и водно регулиране (КЕВР) е разрешила на \"ЧЕЗ България\" да бъдат изведени от експлоатация енергийни блокове 1, 2 и 3 в ТЕЦ \"Варна\". Решението е взето на закрито заседание на КЕВР по-рано този месец, предаде БТА. От протокола, публикуван на страницата на енергийния регулатор, се разбира още, че заради спирането на трите блока на централата КЕВР изменя и издадената на ТЕЦ \"Варна\" лицензия за дейността \"производство на електрическа енергия\", като намалява инсталираната електрическа мощност от 1 260 MW на 630 MW. ТЕЦ \"Варна\" ЕАД е втората по големина топлоелектрическа централа в България и на Балканския полуостров. Тя е собственост на \"ЧЕЗ България\". На 1 януари 2015 г. централата беше временно изведена от експлоатация, защото не изпълнява европейските норми за екология. След изменението на лицензията на ТЕЦ \"Варна\" експлоатацията на останалите три блока ще бъде възможна само след привеждането им в съответствие с изискванията на европейското и национално законодателство по отношение на нормите за допустими емисии. Това може да бъде постигнато чрез изграждане на сероочистващи инсталации, монтиране на допълнително поле на електрофилтрите и монтиране на нискоазотни горелки на блокове 4, 5 и 6. Към момента не са изградени необходимите съоръжения съгласно изискванията на комплексното разрешително, които биха позволили по-нататъшна експлоатация, се казва още в решението на КЕВР. От протокола се разбира още, че електроенергийният системен оператор (ЕСО) е посочил в становище, че ТЕЦ \"Варна\" е бил основният източник за захранване на потребителите в Североизточна България. ЕСО счита, че окончателното извеждане от експлоатация на блокове 1, 2 и 3 в ТЕЦ \"Варна\" ще има негативни ефекти, свързани с намаляване сигурността на електрозахранването на потребителите в района на  Варна и Добрич. Министърът на енергетиката в изпратено становище до КЕВР е на мнение, че изключването на ТЕЦ \"Варна\" от електроенергийната система ще създаде затруднения в работата на ЕСО, свързани с поддържането на честотата в Североизточна България, както и ще доведе до нарушаване на енергийния баланс в диагонала ТЕЦ \"Бобов дол\" - ТЕЦ \"Варна\", свързано с увеличаване на технологичните загуби от пренос на електрическа енергия от централна към Североизточна България. Енергийният министър счита още, че не са изчерпани възможностите за експлоатация на централата, предвид стартиралата енергийна борса и свободния пазар на електрическа енергия. В решението е посочено, че от \"ЧЕЗ България\" са предоставили информация, че демонтирането на трите блока ще струва малко над 8,6 млн. евро. Приходите, които дойдат предаването от отпадъчното желязо и други метали, ще бъдат в размер 7,1 млн. евро. За почистване и рекултивация на замърсени почви ЧЕЗ ще даде 250 хил. евро.", "date": "2017.09.21", "title": "КЕВР разреши на ЧЕЗ да извади от експлоатация 1,2 и 3 блок на ТЕЦ \"Варна\""}
{"url": "http://pik.bg/%D1%81%D1%8A%D0%B4%D1%8F%D1%82-%D1%82%D1%80%D0%B8%D0%BC%D0%B0-%D1%80%D0%BE%D0%BA%D0%B5%D1%80%D0%B8-%D0%B7%D0%B0-%D0%BC%D0%B5%D0%BB%D0%B5%D1%82%D0%BE-%D1%81%D1%82%D0%B0%D0%BD%D0%B0%D0%BB%D0%BE-%D0%BF%D1%80%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D1%8A%D0%BB%D1%86%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-news691951.html", "text": "Делото за мелето заради преминаването на рокерите \"Нощните вълци\" през Бургас и днес не стартира в Районния съд, пише \"Флагман\" Причината за това е, че тримата обвиняеми за бруталната атака - членове на паравоенната организация \"Васил Левски\" поискаха процесът да протече по общия ред. Първоначално 36-годишният помориеца Атанас Михов и варненците Стойчо Гергинчев и Светлозар Минов трябваше да бъдат съдени по съкратената процедура. Техните адвокати обаче днес категорично се противопоставиха заради несъгласие с изготвения от прокуратурата обвинителен акт. Районният магистрат Анатоли Бобоков нямаше друг избор, освен да насрочи процеса за края на октомври. Тогава показания в съдебната зала ще дадат над 40 души - свидетели на мелето и вещите лица, изготвили експертизите. Опитни юристи разкриха , че това е хитър адвокатски трик за протакане на делото до безкрай. Тримата подсъдими са заплашени от сериозни присъди. Основното обвинение срещу тях е за хулиганство в условията на съвкупност, за което Наказателният кодекс предвижда до 2 години затвор. Ако обаче бъдат осъдени за средна телесна повреда, каквато е причинена на единия от пострадалите Иван Иванов, те са заплашени от 6 години зад решетките. Съдия Бобоков уважи искането на двамата потърпевши да се конституират като частни обвинители. Иванов поиска 15 000 лв. обезщетение за юмруците и ритниците в главата и тялото, довели до счупването на три поясни прешлена, които трайно затруднили движението му за срок от около 2 до 3 месеца. Другият пострадал Иво Дошев е получил оток на носа и кръвонасядания и драскотини по лицето, които се квалифицират като лека телесна повреда. Той поиска 3 000 лв. от нападателите си. Двамата дойдоха по-рано в съда и си тръгнаха последни, явно опасявайки се от нов сблъсък с членовете на т. нар. воински съюз. Днес Съдебната палата беше блокирана от техни съратници, които едва се побраха в малката зала, където трябваше да се гледа делото. Пред съда имаше и полицейски патрул. Екшънът се разигра в края на юни м. г. Тогава мъже във военни дрехи нападнаха протестиращи заради плакати с лозунги срещу президента на Русия Владимир Путин.", "date": "2017.09.21", "title": "Съдят трима рокери за мелето станало при посещението на Вълците на Путин"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0-%D0%B6%D0%B5%D1%81%D1%82%D0%BE%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D1%81%D1%80%D0%B5%D1%89%D1%83-%D1%87%D1%81%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%BC%D0%B5-%D0%B2%D1%81%D1%8F%D0%BA%D0%B0%D0%BA%D0%B2%D0%B8-%D0%B4%D0%BE%D1%80%D0%B8-%D0%BE%D1%82-%D0%BD%D0%BF%D0%BE-%D1%81%D0%B8%D0%BD%D1%8F-news692038.html", "text": "Съпротивата в парламента за ограниченията за ЧСИ и длъжниците е батална! Но това е начинът да се защитят гражданите, които са потърпевши от подобни драми. Не е нужно да го обяснявам. За четвърти път се опитвам да прокарам текстовете в защита на хората. Имам пълната убеденост, че този път промените ще се случат, защото положението е нетърпимо. Няма как депутатите да останат глухи по този огромен проблем на техните избиратели. Това заяви омбудсманът Мая Манолова пред БНТ по повод битката й с произвола на частните съдебни изпълнители. Предупредих преди няколко месеца, че се събира сериозен ресурс, който да стопира промените, които съм внесла и да компрометира институцията на омбудсмана, като се търсят говорители, които да обосновават безумни тези, посочи тя. Намерили са се протестиращи от НПО \"Синята планета\". Очаквам и човечета от Оранжевата планета да дойдат да кажат нещо. Но няма гражданин, който да е срещу поправките, които съм внесла, вярва омбудсманът. Не може за 50 лева, които ти дължиш, ти да бъдеш натоварен с още 1000 и да платиш 1050, това е безобразие, посочи Манолова. Тя извади официалната тарифа на ЧСИ. \"Ето какво се случва: за образуване на изпълнително дело трябват 20 лева, за проучване състоянието на длъжника - 50 лева, по пет лева още за всяка справка. 20 лева за изготвяне на искане и 20 лева за запор. С ДДС стават 150 лв. Ако става въпрос за по-голям дълг - за дълг от 1000 лева, описът е 1500 лева. Въводът във владение е 1000 лева. Постановлението е още стотици. Те превръщат малките дългове в големи дългове. За дълго т 100 хиляди лева таксата е 5500 лева, обясни Манолова. Малките длъжници са моята кауза, отсече тя. ЧСИ трупат огромни хонорари на гърба на българските граждани. Става дума за огромен икономически интерес. Таксите за малки дългове са несъразмерно големи. Не са само ЧСИ, които натоварват малкия длъжник. Има и съдебни такси. В изпълнителния процес адвокатът може да поиска до 450 лева. Има и други, които трупат своето върху малките дългове. Нека всички направят необходимия компромис от своите приходи, така че да бъдат справедливи сумите, с които ще бъде натоварен един малък длъжник. В момента огромният проблем е, че голяма част изобщо не разбират, че срещу тях е подадена молба да бъдат осъдени за 50 и за 100 лева, обясни Манолова. На правна комисия е прието, че няма да има български гражданин, който да бъде съден без да знае, посочи тя.", "date": "2017.09.21", "title": "ИЗВЪНРЕДНО! Мая Манолова за жестоката война срещу ЧСИ: Атакуват ме всякакви, дори от НПО \"Синята планета\"! Очаквам и от Оранжевата планета да дойдат човечета, които да се опълчат срещу мен"}
{"url": "http://pik.bg/10-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B8%D0%B7%D0%BF%D0%B0%D0%B4%D0%BD%D0%B0-%D0%BE%D1%82-%D0%BA%D0%BE%D0%BB%D0%B0-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-news691935.html", "text": "10-годишно дете пострада леко, след като изпадна от автомобил в движение. Инцидентът е станал вчера около 17.30 часа на паркинг на Главен път Е-79 в района на Струмяни. Там 38-годишният водач на ВАЗ потеглил на заден ход, без да се увери, че всички врати на колата са затворени добре. Детето е получило комоцио и е настанено за наблюдение в болницата в Сандански. Няма опасност за живота му. Детето е получило комоцио и е настанено за наблюдение в болницата в Сандански. Няма опасност за живота му.", "date": "2017.09.21", "title": "10-годишно момиче изпадна от кола в движение"}
{"url": "http://pik.bg/%D1%80%D0%BE%D1%81%D0%B8%D1%86%D0%B0-%D1%82%D0%B5%D0%BC%D0%B5%D0%BB%D0%BA%D0%BE%D0%B2%D0%B0-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%B1%D1%83%D1%80%D0%B3%D0%B0%D1%81%D0%BA%D0%B8%D1%8F-%D0%BE%D0%BA%D1%80%D1%8A%D0%B6%D0%B5%D0%BD-%D1%81%D1%8A%D0%B4-news691977.html", "text": "Росица Темелкова ще стане временно  изпълняващ функциите административен ръководител на Бургаския окръжен съд, предаде Флагман. Тя ще поеме поста от Боряна Димитрова, която влезе в съдийската колегия на новия Висш съдебен съвет от професионалната квота и ще положи клетва на 3 октомври. Кандидатурата на Темелкова вече е получила одобрението от Общото събрание на съдиите в БОС, разкриха магистрати. Според процедурата номинацията трябва да бъде внесена във ВСС от председателя на Апелативния съд в Бургас Деница Вълкова, а след това кандидатурата на Темелкова да се гласува и от съдийската колегия на Съвета. Предвид безупречната й биография се очаква тя да бъде утвърдена за вр.и.д. административен ръководител на БОС до провеждането на конкурса. Такъв ще стартира най-рано през ноември и евентуално през януари или февруари 2018 година ще бъде избран наследник на Боряна Димитрова с 5-годишен мандат. Росица Темелкова се очертава като абсолютния фаворит. Тя получава категоричната си подкрепа на колегите, а в последните 8 години е зам.-административен ръководител. Темелкова е с над 20-годишен стаж като съдия.", "date": "2017.09.21", "title": "Росица Темелкова ще оглави Бургаския окръжен съд"}
{"url": "http://pik.bg/%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%BE-%D0%BE%D0%B1%D1%81%D0%BB%D1%83%D0%B6%D0%B2%D0%B0%D0%BD%D0%B5-%D0%B0%D0%B4-%D1%89%D0%B5-%D0%BF%D1%80%D0%B0%D0%B2%D0%B8-%D1%81%D0%B0%D0%B9%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news692021.html", "text": "Фирмата, избрана за разработката на сайта на българското председателство на Съвета на ЕС е \"Информационно обслужване\" АД . Тя беше единственият кандидат за обществената поръчка, дори след като удължиха срока за кандидатстване. Предложението на фирмата отговаря на условията и е на обща стойност 69 900 лв. без ДДС, което не надхвърля определения финансов ресурс от 70 000 лева без ДДС. \"Информационно обслужване\" АД е посочил като срок за изпълнение на проекта 20 календарни дни от подписване на договора. Фирмата е предоставила и методология за изпълнение на поръчката, която отговаря на изискванията на възложителя. Преди подновяването на кандидатстването през септември, кандидатствалите до тогава три фирми не покриваха условията за обществена поръчка с предмет \"Изработване, дизайн и техническа поддръжка на интернет сайт и мобилно приложение за нуждите на Министерството за Българското председателство на Съвета на ЕС 2018; предоставяне на хостинг и стрийминг\". Припомняме, че процедурата за разработване на страницата на първото Българско председателство беше подновена в началото на септември с променени условия. \"Информационно обслужване\" АД ще изгради сайта на Българското председателство по образец и насоки на Генералния секретариат на Съвета на ЕС. Страницата ще е на четири езика, съобразена с нуждите на хората с увреждания, ще предоставя информация, снимки и видеа от събитията по време на председателството. Порталът ще дава възможност да се гледат пряко или на запис откритите дебати чрез лайвстрийминг, ще осъществява връзката с акредитационната система, през която ще се регистрират журналистите, желаещи да посетят събитията от календара на председателството.", "date": "2017.09.21", "title": "\"Информационно обслужване\" АД ще прави сайта за европредседателството"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%80%D0%B5%D1%88%D0%B8-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B4%D0%BD%D0%B5%D1%81-news691982.html", "text": "Правителството прие Национален план за действие за периода 2017-2018 г. в изпълнение на Националната стратегия за насърчаване и повишаване на грамотността (2014-2020). Във всички региони на страната, с цел създаване на благоприятна среда за насърчаване на четенето и повишаване на грамотността, са планирани конкретни дейности за привличане на общественото внимание към значението на грамотността и за популяризиране на четенето. Заложени са инициативи за подпомагане на родителите за усъвършенстване на техните умения да увличат и да насърчават децата си към четене и към развитие на езикови умения, както и дейности за осигуряване на лесен достъп до книги и библиотеки, за обогатяване на училищните библиотеки, за създаване и за поддържане на библиотеки в класните стаи и др. С цел повишаване на мотивацията на децата и учениците да четат художествена и научна литература Министерството на образованието и науката организира Национална седмица на четенето с различни по вид инициативи на територията на цялата страна като маратон на четенето, приказни герои, състезания, ден на книгата, подаряване и размяна на книги. В изпълнение на цел „Повишаване на равнището на грамотност“ се планират регионални външни оценявания на четивната грамотност на 5000 ученици от VI клас и на функционалната грамотност на 5000 ученици от IX клас в 28-те региона с методическата подкрепа на ЦОПУО. 6300 ученици ще бъдат включени в международни изследвания на грамотността (PIRLS, PISA), както и в провеждане на национални изследвания по проблемите на грамотността. Предвидено е усъвършенстване на държавните образователни изисквания за учебното съдържание и на учебните програми по български език и литература (БЕЛ) в началния етап на основното образование и изработване на учебни програми за провеждане на курсове за придобиване на компетентности от прогимназиалния етап, като специално внимание се обръща на дейностите по ограмотяване на възрастни. Предвидено е да бъдат обучени 10 000 неграмотни и слабограмотни лица. В изпълнение на цел „Увеличаване на участието и приобщаването“ се осигурява допълнителна подкрепа за ученици със затруднения в обучението по БЕЛ, за деца и ученици, чийто майчин език е различен от българския език, както и безплатен достъп до библиотеки и до електронни ресурси. Чрез регионалните управления на образованието се предоставя информация и се осигурява допълнителна квалификация на педагогическите специалисти за работа в мултикултурна образователна среда, включително за преподаване на български език на деца, за които той не е майчин. Предвидени са обучения и за преодоляване на дигиталната пропаст и за предоставяне на равна възможност на всички учители за участие в европейската електронна платформа за учители eTwinning без значение на географското местоположение и социална позиция. Планът е изготвен от Министерството на образованието и науката в сътрудничество с институциите, ангажирани с политиките за насърчаване и развитие на грамотността на местно, на регионално и на национално ниво. Това са Министерството на културата, регионалните управления на образованието, в. „Аз Буки“, Центърът за оценяване в предучилищното и училищното образование (ЦОПУО), Центърът за образователна интеграция на децата и учениците от етническите малцинства (ЦОПДУЕМ), Националният дворец на децата и Институтът за български език към БАН. Планираните дейности са заложени на база на годишния отчет за изпълнение на Националния план за действие по Националната стратегия за насърчаване и повишаване на грамотността за периода 2015-2016 г. Планираните съвместни действия на различните институции и организации, ангажирани в изпълнението на Националния план, са насочени към достигането на заложените в Националната стратегия за насърчаване и повишаване на грамотността индикатори, както и към максимално сближаване с целите в областта на образованието и обучението, които Европа се стреми да достигне до 2020 г. Правителството утвърди единицата на капацитет Фарад като национален еталон на Република България. Решението е в изпълнение на Дългосрочна програма за развитие на национални еталони (2013 - 2017), приета от Министерския съвет по предложение на председателя на Българския институт по метрология /БИМ/. По този начин ще бъдат изпълнени и препоръките на Европейската регионална организация по метрология EURAMET за дейността на националните метрологични институти. Националният еталон на единицата на капацитет Фарад ще допринесе за изпълнение на изискванията на Споразумението за взаимно признаване на националните еталони, в това число и признаване на резултатите, направени от БИМ при измерване на капацитет от всички Национални метрологични институти, които са подписали Споразумението. Очаква се повишаване на точността и надеждността на измерванията на предоставяните от Български институт по метрология услуги, особено в области като електроника, електротехническа промишленост, енергетика, съобщения, транспорт, военно дело и др. Правителството утвърди нов образец на служебен открит лист за преминаването на граничен железопътен преход на ГКПП Свиленград-Капъкуле. Съгласно чл. 39 от Закона на българските лични документи, освен паспортите се издават и заместващи ги документи, какъвто е служебния открит лист за преминаването на границата. Той се издава от МВР на Република България със срок на валидност и с възможност за продължаване, съгласно международните договори. Промяната се налага във връзка с извършена промяна в структурата на МВР на Република Турция. Дейността на Генерална дирекция „Сигурност“ е преминала към Генерална дирекция „Управление на миграцията“. На база на тази промяна, издадените от българското МВР, служебни открити листове за преминаването на границата са върнати без заверка от турска страна, тъй като са считани за невалидни. Спогодбата между правителството на Република България и правителството на Република Турция за работа на железопътния граничен преход Свиленград - Капъкуле и обслужването на граничната гара Капъкуле е подписана на 17 януари 2006 г. В нея е заложено, че персоналът на българските железопътни предприятия може да използва граничен пропуск, издаден от МВР на Република България в железопътния граничен преход на територията на другата страна. Правителството определи днес периметър за придвижване на търсещите закрила чужденци, настанени в регистрационно-приемателните центрове на Държавната агенция за бежанците (ДАБ) в София, Харманли и с. Баня и транзитен център в с. Пъстрогор. Целта е въвеждане на строг административен контрол по време на производството за предоставяне на закрила на чужденците. Съгласно разпоредбите на Закона за убежището и бежанците (ЗУБ) по време на производството за предоставяне на международна закрила чужденецът има право да се движи в рамките на определената административна област на територията на Република България, която не може да напуска. Определената зона дава достатъчна възможност за движение, за да гарантира упражняването на правата по този закон. С оглед законовото задължение на търсещите закрила да не навлизат в граничната зона на България, настанените в регистрационно-приемателен център на ДАБ в Харманли могат да се придвижват в определения периметър на територията на област Хасково, без граничната зона. Настанените в транзитен център в с. Пъстрогор могат да се придвижват на територията на област Хасково, без граничната зона, с изключение на територията на с. Пъстрогор. Необходимостта от съществуване на подобна определена зона на движение по смисъла на ЗУБ в района на транзитен център – с. Пъстрогор ще отпадне до края на 2017 г. От страна на ДАБ са предприети действия за обособяването на центъра в с. Пъстрогор от отворен в затворен тип. Настанените в приемателния център в София не могат да напускат територията на град София, а настанените в с. Баня – територията на област Сливен. Правителството прие отчет за изпълнението на третия план за действие за намаляване на административната тежест за бизнеса с 30 на сто от избрано законодателство за периода 2015-2017 г. Планът съдържа 130 мерки за намаляване на административната тежест, реализирането на които ще облекчи бизнеса със 144.5 млн. лева годишно. В периода 1 януари - 30 юни 2017 г. са изпълнени 8 мерки от компетентността на Държавната агенция за метрологичен и технически надзор, Министерството на икономиката, Министерството на енергетиката, Министерството на земеделието, храните и горите, Държавен фонд „Земеделие\" (ДФЗ) и Националната агенция за приходите (НАП). В резултат на това административната тежест за бизнеса е намаляла със 3.1 млн. лева годишно. През отчетния период беше прието изменение на Наредба за одобряване на типа на тахографи и тахографски карти и за изискванията, условията и реда за регистрация на лицата, които извършват монтаж, проверка или ремонт на тахографи. С направените промени се намалява срокът за издаване на удостоверение при промяна на обстоятелствата за вписване в регистъра на лица, извършващи монтаж или монтаж и ремонт на тахографи, от 30 на 15 дни, и се предоставя възможност за подаване на документи по електронен път. Сред най-важните изпълнени мерки е подписаната на 22.05.2017 г. инструкция между ДФЗ и НАП за взаимодействие и обмен на информация, което допринася за намаляването на административната тежест за бизнеса с около 2.6 млн. лева годишно. От началото на изпълнението на третия план през май 2015 г. до края на юни 2017 г. са изпълнени общо 79 мерки. В резултат на това административната тежест за бизнеса е намаляла със 124.4 млн. лева годишно или с 26% от планираното намаление с 30%. Правителството разширява обхвата на длъжността „Директор на Института по отбрана“. Създава се възможност за директор да се назначава военнослужещ или цивилен служител, хабилитирано лице (професор или доцент) или притежаващо образователна и научна степен „доктор“. Промяната се реализира чрез допълнения в две правителствени постановления - ПМС № 84 от 26 април 2010 г. за приемане на Класификатор на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия и ПМС № 54 от 2010 г. за приемане на Устройствен правилник на Министерството на отбраната и за определяне на структури на пряко подчинение на министъра на отбраната. Правителството одобри допълнителен трансфер в размер на 6569 лв. по бюджета на държавното обществено осигуряване за 2017 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилнтация и отдих“ ЕАД от правоимащи лица по Закона за военноинвалидите и военнопострадалите. Чрез вътрешнокомпенсирани промени по бюджета на МРРБ за 2017 г. се осигуряват допълнителни средства за реализиране на политиките по бюджетна програма „Устройствено планиране, благоустройство, геозащита, водоснабдяване и канализация“. Допълнителните 4 млн. лв. са за сметка на намаляване на разходите по бюджетните програми „Геодезия, картография и кадастър” и „Ефективна администрация и координация”. Министерският съвет одобри допълнителни средства в размер на 193 455 лв. за изплащане на стипендии по Програмата на мерките за закрила на деца с изявени дарби от държавни и общински училища през 2017 година. През настоящата година за Министерството на образованието и науката (МОН) по програмата са определени средства в общ размер на 932 650 лв., в т.ч. 420 360 лв. за предоставени стипендии на деца от държавни и общински училища за 2016 година. Допълнителните средства ще се разпределят по бюджетите на общините и на МОН. За постъпилите искания от 33 общини за финансиране на 173 стипендии за 2017 г. необходимите средства са в размер на 167 535 лв., а за издадени от министъра на образованието и науката 27 заповеди за отпускане на стипендии за учениците от държавни училища за 2017 г. са необходими 25 920 лв. С настоящото постановление и средствата, отпуснати с предишните две постановления на МС № 81 и № 135 от 2017 г., средствата за изплащане на стипендии на децата с изявени дарби стават общо 451 035 лв. Необходимите средства са в рамките на разчетените за тази дейност в централния бюджет средства за 2017 г. Министерският съвет одобри едностранна декларация по делото Георгиев срещу България, пред Европейския съд по правата на човека (ЕСПЧ). Жалбата, подадена от г-н Георгиев, е във връзка с нарушаване на правото на справедлив съдебен процес и правото на защита за собствеността, поради отказ на съдебно решение на националните съдилища, постановено в полза на жалбоподателя. Съдът приема, че фактите сочат нарушение на чл. 6, ал. 1 и чл. 1 от Протокол 1 от Европейската конвенция за защита правата на човека и основните свободи и определя обезщетение в размер общо на 5 100 евро за претърпените от жалбоподателя имуществени и неимуществени вреди и направените разходи и разноски по делото. Спазването на чл. 6, ал. 1 от Конвенцията изисква от административните орган и да действат в съответствие с констатациите в окончателните съдебни решения на съдилищата. Взимайки предвид практиката на ЕСПЧ, българското правителство одобри едностранна декларация, с която прие да заплати на жалбоподателя обезщетението. Така ще се избегне осъдителното решение по делото, както и разноските в процедурата до постановяване на окончателното решение на Съда, и случаят ще бъде закрит. Министерският съвет одобри също решение за едностранни декларации и плащане на сума в общ размер на 4100 евро за претърпените вреди и направени разходи и разноски по жалбите Йорданов срещу България и Георгиев срещу България пред ЕСПЧ. Делата касаят нарушения на гарантираната от член 2 от Протокол № 4 към Конвенцията свобода на придвижване поради наложените на жалбоподателите през 2008 г. и 2009 г. забрани за напускане на страната на основание чл. 76, т. 2 от Закона за българските документи за самоличност. Те са били осъждани за умишлени престъпления от общ характер и не са били реабилитирани. Разпоредбата на чл. 76, т. 2 е отменена със Закона за изменение и допълнение на Закона за българските документи за самоличност от 16 октомври 2009 г. Взимайки предвид практиката на ЕСПЧ по сходни дела, българското правителство одобри едностранните декларации на основание чл. 37 от Конвенцията за правата на човека и основните свободи. С решението за едностранни декларации и заплащането на сумите се слага край на делата, като по този начин се предотвратяват бъдещи допълнителни разходи по тях. Правителството одобри и решение за приятелско споразумение и плащане на сума в размер на 2500 евро за претърпените вреди и направени разходи и разноски по жалбата Райков срещу Република България пред ЕСПЧ. Делото касае нарушение на гарантираната от член 2 от Протокол № 4 към Конвенцията свобода на придвижване във връзка с наложената на жалбоподателя забрана за напускане на страната през 2008 г., тъй като той е бил осъждан за умишлени престъпления от общ характер и не е бил реабилитиран. Забраната за напускане на страната е на основание чл. 76, т. 2 от Закона за българските документи за самоличност, чийто разпоредби са отменени през октомври 2009 г. именно с цел предотвратяване на сходни нарушения в бъдеще. Взимайки предвид практиката на ЕСПЧ по сходни дела, българското правителство прие да заплати на жалбоподателя предложената от ЕСПЧ сума, да одобри приятелското споразумение и с това да закрие делото пред ЕСПЧ. Правителството учреди възмездно безсрочно ограничено вещно право - сервитут върху част от имот - публична държавна собственост, в полза на община Чирпан. Решението е обосновано от необходимостта да бъдат изградени довеждащ водопровод и довеждащ колектор до пречиствателна станция за отпадъчни води, като обектът ще преминава през река Текирска. Сервитутът на обекта ще засегне площ в размер на 96 кв. м от намиращия се в землището на Чирпан поземлен имот с обща площ 1178 кв. м. От публична държавна в публична общинска се променя собствеността на участък от републикански път II-44 „(О.п. Севлиево - Велико Търново) - Севлиево - Драгановци - Габрово\", от км 24+090 до км 25+700, намиращ се на територията на община Габрово. Изменението се извършва по предложение на кмета на община Габрово, след съгласуване с Агенция „Пътна инфраструктура\", тъй като трасето вече е с променени функции. По предложение на кмета на община Ветово списъкът на общинските пътища се допълва с пътно трасе с номер и наименование RSE 2067 /Ш-2001, Ветово - Глоджево/ - Ветово - /Ш-2302, Семерджиево - Ветово/. С него общата дължина на общинските пътища на територията на община Ветово, където се намира участъкът, става 59,245 км. Допълнението ще даде възможност на общинската администрация да кандидатства  за финансиране по програми на Европейския съюз през настоящия програмен период и ще спомогне за постигане на развита, безопасна, комфортна и екологично съобразена с изискванията пътна инфраструктура. С промените общата дължина на общинските пътища на територията на страната се увеличава на 19 511,83 км. Правителството възложи на председателя на Държавна агенция „Държавен резерв и военновременни запаси“ да сключи договор за покупка на имот в полза на държавата, находящ се в гр. Габрово, ул. Генерал Николов\" № 35. Имотът ще бъде предоставен за безвъзмездно управление на ДА ДРВВЗ, за нуждите на Териториална дирекция „Държавен резерв“ - гр. Велико Търново. Поземленият имот е с площ 2 343 кв. м. и с покупна цена 22 493 лв. Върху него се намират две сгради, предоставени за управление на Агенцията, предназначени за съхраняването на медицински продукти и болнично-домакинско имущество. Придобиването на собствеността върху земята ще способства за осигуряване на по-ефикасен режим на достъпа до медицинската база. Правителството прие решение, с което да прехвърли собствеността на прилежащ терен към Зимния дворец на спорта на Министерството на младежта и спорта. Имотът се намира в гр. София, район „Студентски\" и до сега е бил предоставен за управление на Министерството на образованието и науката (МОН), но не се ползва за нуждите на МОН. С решението се предвижда имотът да бъде отнет от управлението на МОН и да бъде предоставен за управление на ММС, след което се обявява за частна държавна собственост и се апортира в капитала на „Академика 2011\" ЕАД. „Академика 2011\" ЕАД е търговско дружество със 100% държавно участие в капитала, чийто принципал е министъра на младежта и спорта.  Зимният дворец на спорта е включен в активите на „Академика 2011\" ЕАД. Чрез апортиране в капитала му и на прилежащия терен ще се създадат условия за пълноценно използване на целия спортен комплекс, вкл. за изпълнение на нормативните изисквания за наличие на зона, предназначена за паркиране, евакуация и др. около сградата на Зимния дворец на спорта. Правителството прие решение за назначаване на Люк Сунье за почетен (нещатен) консул на Република България в Кралство Белгия със седалище в гр. Лиеж и с консулски окръг, обхващащ територията на регион Валония. Люк Сунье е роден през 1954 г. в Белгия. От 1966 г. развива спортна кариера последователно в спортовете джудо, карате и таекуондо, като е основател на белгийската федерация по таекуондо, а от 2016 г. е и почетен генерален секретар на Европейската асоциация по таекуондо. В областта на бизнеса има богат професионален опит, контакти и безупречна репутация в страната и региона, за който ще отговаря. Сунье е дългогодишен представител на известна марка наши вина в Белгия. Заради професионалната си ангажираност има много контакти сред деловите и медийни среди в Кралството, които използва активно за популяризирането на българското винопроизводство и страната ни. Новият почетен консул на България за Валония има идеи за реализиране на проекти и дейности, като организиране на събития и срещи между търговските камари на двете страни, участия на български делегации във форуми, фестивали и концерти, представяне на България във валонски градове, както и обмен на експерти в областта на културата, спорта и туристическия бизнес. Правителството освободи от длъжност Марам Стърн, който заемаше позицията почетен (нещатен) консул на Република България в Кралство Белгия в този регион до момента. Правителството одобри проект на Споразумение между България и Люксембург за обмен и взаимна защита на класифицирана информация, като основа за водене на преговори, и упълномощи председателя на Държавната комисия по сигурността на информацията да го подпише. Проектът е резултат от консултации с представители на Великото Херцогство Люксембург, състояли се през месец април 2017 г. в София. В хода на консултациите са отчетени предложенията на страните за промяна на някои от разпоредбите с оглед особеностите на законодателствата на двете държави в областта на защитата на класифицираната информация. Правителството прие и решение, с което утвърждава Споразумение между България и Унгария за обмен и взаимна защита на класифицирана информация, подписано на 05 юли 2017 г. в София. Споразумението е изготвено на базата на предложения от българска страна проект, съгласувано е в рамките на междуведомствения координационен механизъм за водене на преговори и сключване на международни договори за защита на класифицираната информация и съответства на типовия проект на Споразумение, одобрен от Министерския съвет. Проектът е резултат от консултации с представители на унгарската страна. Правителството одобри отпускането на 32 674 лева за интерактивен учебен кабинет в Одеското общообразователно училище № 31 и оборудването му с 16 броя компютърни конфигурации и мултимедийно оборудване. Одобреното за финансиране проектно предложение следва заложените приоритети в приетата от Министерския съвет Средносрочна програма за помощ за развитие и хуманитарна помощ за периода 2016-2019 г. Проектът, който ще бъде изпълнен до края на 2017 г., влиза в рамките на приоритет Повишаване на качеството на образованието от Средносрочната програма. Средствата ще бъдат осигурени от бюджета на МВнР, предназначен за официална помощ за развитие и хуманитарна помощ съгласно Закона за държавния бюджет за 2017 г. За България Черноморският регион е приоритетен в политиката на сътрудничество за развитие, а Украйна е сред важните за страната ни партньори по тази политика. Правителството одобри меморандуми за сътрудничество в областта на техническото, експлоатационното и търговско развитие на железопътни коридори на Организацията за сътрудничество на железниците (ОСЖД). През територията на България минават три транспортни коридора на ОСЖД (коридори № 6,10 и 12 по номерацията на ОСЖД) от определените през 2001 г. общо тринадесет главни жп коридори, които се явяват продължение на общоевропейските транспортни коридори с цел осигуряване на оптимална връзка между Европа и Азия. Меморандумите са основа за приемане на комплексни мерки за усъвършенстване на технологията на превозите за прекратяване спада в обемите на товарните превози и привличане на пътници, използващи железопътния транспорт. С подписването на меморандумите пред България се открива възможност да развие конкретно сътрудничество със страните извън Европейския съюз относно коридорите, които продължават на Изток, респ. на Североизток. Правителството прие Доклада за изпълнението на мерките от Плана за подготовка на Българското председателство на Съвета на ЕС през 2018 г. Към 15 септември са изпълнени 27 от включените в плана 57 мерки, а една е отменена с решение на МС. Динамиката по подготовката се увеличава, което се потвърждава от факта, че за първите 7,5 месеца от приемането на Плана са изпълнени 17 мерки, докато само за последните 2,5 месеца са изпълнени 10 мерки от него. Това се дължи на голямата мобилизация и добрата организация на всички структури, ангажирани с изпълнението. В отчетния период са одобрени ключови програмни документи - Проект на Програма на Българското председателство, Културната програма на Българското председателство, Календар на събитията, които ще се проведат в България по време на Председателството и Насоки за планиране и организиране на събитията. По време на нашето председателство ще се проведат над 200 събития - основно в София, но също и във Варна, Бургас, Пловдив и Велико Търново. Това са срещи на Съвета на министрите на Европейския съюз, конференции на ниво министри, срещи на експертно ниво на работните органи на Съвета, събития от парламентарното измерение, конференции и кръгли маси под егидата на Българското председателство, както и няколко традиционно провеждащи се визити със специална програма. В периода 30 юни - 15 септември 2017 г. са извършени редица действия по провеждане и финализиране на важни обществени поръчки. Малък брой от мерките ще бъдат изпълнени непосредствено преди началото на Председателството поради необходимостта да се отчете напредъкът по обсъжданите досиета по време на Естонското председателство на Съвета на ЕС. Правителството промени размера на частта от продажната цена на иглолистната дървесина, повредена от биотични и абиотични фактори, която държавните предприятия внасят във фонд „Инвестиции в горите\". Целта на промяната е да има икономически стимул за усвояване на повредената иглолистна дървесина чрез предлагането й на граждани на достъпни цени. Отчисленията, които държавните предприятия правят за фонд „Инвестиции в горите\", се намаляват и изравняват за всички държавни предприятия в размер на 1 лв. за кубичен метър дървесина. Промяната засяга в най-голяма степен „Южноцентрално държавно предприятие\" и „Югозападно държавно предприятие\", които са с най-голям обем засегната от вредители и природни бедствия дървесина. Правителството одобри нова Наредбата за изисквания и оценяване на съответствието на подсистемите и предпазните устройства за въжени линии. С това се осигурява прилагането на европейския регламент относно въжените линии март 2016 г Измененията предвиждат процедурите за оценяване на съответствието на въжените линии да се извършват към всяка от подсистемите им и към отделните компоненти. До този момент това се е правело и за въжената линия в цялост. Целта е да се повиши контрола и да се засили вниманието към отделните подсистеми на лифтовете. Въвежда се и ново задължение за производителите, вносителите и дистрибуторите на подобни компоненти, да осигуряват проследимост на подсистемите и предпазните устройства за въжени линии. Икономическите оператори ще трябва да поддържат информация за всеки икономически оператор, който им е доставил дадена подсистема или дадено предпазно устройство, и за всеки икономически оператор, на когото те са доставили дадена подсистема или дадено предпазно устройство. Тази информация трябва да е налична за срок от 30 години от датата на доставката. Целта е да се установи оперативно доставчикът в случай, че бъде установено, че дадена подсистема не отговаря на процедурите за оценяване на съответствието. Очакванията на експертите от Държавната агенция за метрологичен и технически надзор, която е контролен орган за въжените линии, е, че променените изисквания няма да рефлектират пряко върху операторите на въжени линии в България, които и към момента са готови да отговорят на тези изисквания. Министерският съвет прие Наредба за финансирането на институциите в системата на предучилищното и училищното образование. В нея се дефинират основните правила и източниците на финансиране на дейностите в системата на предучилищното и училищното образование, актуализира се и се обединява обхватът на съществуващите подзаконови нормативни актове, които имат отношение към финансирането на системата на предучилищното и училищното образование. Регулират се и възможностите за провеждане на местните и институционалните политики. В наредбата са разписани и условията за включване на частните детски градини и училища в системата на държавното финансиране, предоставянето и отчитането на получените от тях средства от държавния бюджет, редът за преустановяване на държавното финансиране и възстановяване на неизразходваните средства. Разработена е и методика за определяне на максималния размер на средствата за дете/ученик, които частните градини и училища, включени в системата на държавно финансиране, могат да събират от родителите за компенсиране на извършени от тях разходи. С оглед разграничаване на финансирането от държавния бюджет от финансирането от страна на родителите и от други източници, както и за да се избегне свръхфинансиране на дейности, в проекта на Наредба е предвиден механизъм за разделение на общите разходи по източници на финансиране. Включени са и разпоредби по отношение на контрола върху публичното финансиране. Правителството прие Наредба за условията и реда за осъществяване на дейностите, свързани с оръжията, боеприпасите, взривните вещества и пиротехническите изделия, и контрола над тях в Държавната комисия по сигурността на информацията (ДКСИ). Съгласно § 67, ал. 1 от Преходните и заключителни разпоредби на Закона за изменение и допълнение на Закона за Министерството на вътрешните работи, обнародван в ДВ, бр. 81 от 14.10.2016 г. дирекция „Специална куриерска служба“ на Министерството на вътрешните работи преминава като дирекция „Специална куриерска служба“ към Държавната комисия по сигурността на информацията. Разпоредбата е в сила от 01.01.2017 г. С това към правомощията на Комисията са включени и тези по преноса и разпространението на класифицираната информация на територията на страната. Съгласно правилата на документалната сигурност на класифицираната информация и по-конкретно чл. 81, ал. 3 от Правилника за прилагане на Закона за защита на класифицираната информация куриерите, които пренасят материали и/или документи, съдържащи класифицирана информация, на територията на страната, и охраната носят оръжие. До този момент изпълнението на правомощията на ДКСИ не изискваше носене на оръжие. Предложеният проект на Постановление за приемане на Наредба за условията и реда за осъществяване на дейностите, свързани с оръжията, боеприпасите, взривните вещества и пиротехническите изделия (ОБВВПИ), и контрола над тях в ДКСИ ще създаде правен режим за осъществяване на тези дейности в ДКСИ. Наредбата съдържа детайлна уредба на дейностите по придобиване, съхранение и отчет на ОБВВПИ, транспортиране с автомобилен транспорт и пренасяне на ОБВВПИ, извършване на технически прегледи и ремонт, носене и употреба на служебно оръжие, контрол върху дейностите с ОБВВПИ. Ясно са регламентирани отговорностите в хода на осъществяване на отделните дейности, свързани с ОБВВПИ. Кандидатите за извършване на посредническа дейност по наемане на работа, ще се регистрират с по-малко документи в Агенцията по заетостта. Това предвиждат промени в Наредбата за условията и реда за извършване на посредническа дейност по наемане на работа, които бяха одобрени от правителството. След промяната ще отпадне изискването кандидатите да предоставят копие от документа за регистрация или единен идентификационен код съгласно чл. 23 от Закона за търговския регистър. Агенцията по заетостта ще проверява обстоятелствата, свързани с регистрацията на кандидатите по служебен ред. Целта на промяната е да се облекчи съществуващият регистрационен режим, да се намалят административните разходи за бизнеса и да се повиши качеството на предоставяните от Агенцията по заетостта услуги. Правителството прие промени в Наредбата за съществените изисквания и оценяване на съответствието на играчките, с което в българското законодателство се въвеждат измененията на три европейски директиви за безопасността на играчките. Наредбата определя правилата за употреба в детските играчки на химични вещества, класифицирани като мутагенни, карциногенни и токсични за репродукцията. Когато играчките са предназначени за деца под 36 месеца или са предназначени да се слагат в устата, тези вещества следва да отговорят на определени от Европейската комисия специфични гранични стойности, които гарантират безопасността на детето. Измененията и допълненията в Наредбата са свързани с промени в граничните стойности на веществата бисфенол А, фенол и олово в играчките и трябва да бъдат приложени както следва: за олово - от 28 октомври 2018 г., за фенол - от 4 ноември 2018 г., а на бисфенол А - от 26 ноември 2018 г.", "date": "2017.09.21", "title": "Ето какво реши правителството днес"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D0%B5%D0%B3%D0%B5%D0%B9%D1%81%D0%BA%D0%BE-%D0%BC%D0%BE%D1%80%D0%B5-news691975.html", "text": "Земетресение с магнитуд 4 по Рихтер бе регистрирано днес в Егейско море в района на гръцките острови Додеканези, недалеч от турския курорт Бодрум, съобщиха турските медии, като се позовават на Дирекцията за управление при бедствия и извънредни ситуации (АФАД), пише БНТ. Няма информация за ранени или за нанесени материални щети при труса. В 12,01 часа бе регистрирано друго земетресение с магнитуд 3,3 по Рихтер в окръг Ескишехир, Северозападна Турция, съобщава телевизия СиЕнЕн-Тюрк, като се позовава на данни на АФАД. Епицентърът на труса е бил в град Тепебашъ. Земетресението е предизвикало паника сред населението, но няма данни за пострадали хора или за нанесени материални щети. Епицентърът на земетресението е бил в морето на дълбочина 10 километра. Трусът е регистриран в 11,27 часа.", "date": "2017.09.21", "title": "Земетресение бе регистрирано в Егейско море"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%81%D0%B5-%D0%BC%D0%BB%D0%B0%D1%82%D0%B8-%D1%81-%D1%80%D1%83%D1%81%D0%BD%D0%B0%D1%86%D0%B8-%D0%BD%D0%B0-%D1%81%D0%B2%D0%B0%D1%82%D0%B1%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D0%B8%D1%8F-%D1%82%D1%80%D0%B8%D0%B4%D0%BD%D0%B5%D0%B2%D0%B5%D0%BD-%D1%82%D1%83%D0%B7%D0%B0%D1%80%D1%81%D0%BA%D0%B8-%D0%BA%D1%83%D0%BF%D0%BE%D0%BD-%D0%B7%D0%B0%D0%B2-news691897.html", "text": "Тридневна руска сватба в луксозен хотел във Венеция завърши с бой между гостите, заради което се наложи разтърваването им от полиция, съобщават италианските медии. Според агенция АНСА за луксозната сватба пристигнали 250 гости от Източна Европа, но най-вече от Русия. Краят на тържествата обаче бил белязан от бурна саморазправа между гостите по причини, които се изясняват. В 7:30 часа сутринта в понеделник лодките с венецианската полиция били принудени да отидат до хотела, за да укротяват разгорещените страсти. Баталните сцени се разразили в 6 сутринта вътре в ресторанта на хотела. Много скоро боевете се преместили и извън него, достигайки до кейовете пред хотела. Двама бодигардове и един барман, служители на хотела, се впуснали да потушават страстите, но напразно. 32-годишен българин с инициали К.В., както и двама руснаци на 26 и 31 г., си раздавали толкова яростен юмручен бой, придружен с ритници и плесници, че от него пострадали и хората от персонала на хотела. Едва след пристигането на полицията тримата били разделени и укротени. Срещу тях са заведени дела за побой.", "date": "2017.09.21", "title": "ЕКСКЛУЗИВНО! Българин се млати с руснаци на сватба във Венеция! Тридневен тузарски купон завърши с масов бой от хотела до кея"}
{"url": "http://pik.bg/%D0%BF%D1%8A%D0%BB%D0%B5%D0%BD-%D1%88%D0%B0%D1%88-%D0%B2-%D0%BF%D0%B0%D0%BC%D0%BF%D0%BE%D1%80%D0%BE%D0%B2%D0%BE-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%BA%D0%BE%D0%BD-%D0%BE%D1%82-%D1%88%D0%B0%D1%85%D1%82%D0%B0-%D1%81-%D0%BA%D1%80%D0%B0%D0%BD-news691960.html", "text": "Спасители са вадили кон, паднал в 3-метрова шахта в Пампорово, съобщиха от Областната дирекция на полицията. Вчера в 08.40 часа от РЦ 112 е получен сигнал за оказване на техническа помощ – за паднал кон в улична шахта в к.к. Пампорово по пътя за кулата \"Снежанка\". Екип на РС ПБЗН – Смолян, посредством специализирана техника – автокран и спасителни колани, са извадили невредимо животното от 3-метровата шахта. За обезопасяване на шахтата е предадено своевременно на ВиК – Смолян.", "date": "2017.09.21", "title": "Пълен шаш в Пампорово! Извадиха кон от шахта с кран"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%BE%D0%B2%D0%B5-%D1%81%D0%B5-%D0%BB%D0%B5%D1%8F%D1%82-%D0%BA%D1%8A%D0%BC-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%B8-%D0%B8-%D1%80%D0%B0%D0%B4%D0%B8%D0%B0-%D0%BC%D0%B0%D0%B3%D0%B8-%D1%85%D0%B0%D0%BB%D0%B2%D0%B0%D0%B4%D0%B6%D0%B8%D1%8F%D0%BD-%D1%81%D0%B5-%D0%BE%D0%B1%D0%BB%D0%B0%D0%B6%D0%B8%D0%BB-news691980.html", "text": "Телевизиите и радиата продължават ударно да усвояват пари по европейските програми. Преди година властта увери, че средства от Брюксел ще получават освен електронните медии, така и вестниците, и сериозните интернет сайтове. Справката за сключените договори през последната година обаче показва, че националните и регионални телевизии и радиа продължат да са основните бенефициенти по оперативните програми, предава Епицентър. В списъка на Еufunds.bg не фигурира нито един вестник или сайт, показа проверка на Епицентър.бг.. Това е факт, въпреки уверенията на вицепремиера Томислав Дончев от 2016 г., че правителството налага мораториум върху закупуването на ефирно време от телевизии и радиа без обществена поръчка. Съвсем нормално е институциите да искат да покажат на хората какво включват различните оперативни програми и кои сектори подпомагат. Това е заложено и като изискване от Европейската комисия. Проблемът е, че парите продължават да се раздават напълно произволно и без правила - според избора на съответното министерство и неговия министър. Основната дупка е в Закона за обществените поръчки, който не залага критерии за прозрачен процес. Купуването на радио и телевизионно време става директно - медиата получава пари от оперативните програми срещу пакет за добро отразяване. При това често не само на европейските проекти, но и на цялата дейност на министерството, и то за дълго време. Фаворитите по програма “Иновации и конкурентноспособност“ По програма “Иновации и конкурентноспособност“ европарите се разпределят от Министерство на икономиката. Консорциумът „Травел общество“ ДЗЗД получава 528 486 лв. за организиране на информационни събития. Интересното е, че печелившата фирма е считана за близка до пиара на бившия министър Божидар Лукарски, въпреки, че обществената поръчка е финализирана по времето на служебния министър Теодор Седларски. Процедурата по избор за осигуряването на пиар услуги стартира още през октомври 2016 г., а на 23 януари 2017 г., в последната му седмица като министър на икономиката Божидар Лукарски подписва решението, въпреки че премиерът му Бойко Борисов беше забранил поръчките в оставка. За победител е избран консорциум „Травел общество“, в който влизат Фондация „Общество на познанието“ и туристическа агенция „Фън Травел“. Срещу сумата от над половин милион лева изпълнителят ще трябва да организира публични събития, пресконференции, ТВ и радио репортажи, публикации в печата и в интернет сайтове за популяризиране на дейностите по европейската програма. Две обществени поръчки на обща стойност 194 280 лв. печели „Естат ООД“. Парите са отпуснати за провеждане на социологически проучвания. Фирмата е собственост на Иво Желев и Фондация „Център за икономическо развитие“ (ЦИР) на Георги Прохаски. Трите национални телевизии - БНТ, БТВ и Нова тв, са получили по 149 520 лв. за „закупуване на програмно време“. Не са пропуснати по-малките кабелни телевизии и радиата. По програма “Иновации и конкурентноспособност“ Телевизия „Европа“ прибира 79 560 лв., Евроком - почти 60 000 лв., Канал 3 – 80 000 лв., телевизия „България он ер“ – 60 000 лв., радио „Дарик“ - 100 000 лв., радио „Фокус“ - 86 000 лв., БНР - 80 000 лв. „Метро радио“ - 80 000 лв., Болкан Броудкастинг ЕАД (радио FM плюс), радиата на медийната група на БТВ - почти по 80 000 лв. и радио К 2 - 50 000 лв. По Оперативна програма „Развитие на човешките ресурси“ ДЗЗД „Пет от пет“ получава 600 000 лв. за изработка на аудио-визуални клипове и филми. Консорциумът се представлява от Мая Пчелинска, която е изпълнителен директор на маргиналния Съюз на издателите. „Компания за международни конгреси“ ООД на Здравка Димитрова и Румяна Кънева е спечелила повече от шест обществени поръчки на обща стойност – 226 094 лв. Парите са отпуснати за организиране на събития, обучения на бенефициенти и прочие. За организиране на събития около програмата \"Транспорт и транспортна инфраструктура\" е избрана фирмата \"Ивент дизайн\" ООД. За крупния договор от 576 000 лв. тя е преодоляла конкуренцията на още 11 кандидати. \"Ивент дизайн\", чиито собственици са Любош Скупник и Мария Арсова, не е никак случайна. Тя и преди е обслужвала транспортното ведомство, като е взела за услугите си около 600 000 лв., отново за подготовка, организация и провеждане на публични събития по същата оперативна програма. Компанията е обслужвала и други публични институции и може да се похвали с над 30 договора. Сред най-значимите ѝ успехи са контрактът с Министерството на околната среда и водите за 360 000 лв. този и за логистично и техническо обезпечаване на мероприятия, свързани с оперативната програма \"Иновации и конкурентоспособност\". За последното тя е получила 627 000 лв. Друга фирма, която също е фаворит на \"Транспорт и транспортна инфраструктура\", е \"БГМАП\" ЕООД. На нея ѝ е възложено да изработва рекламни материали и сувенири срещу сумата от 240 000 лв. Фирмата на Виолина Костова и Илко Божков е обслужвала социалното министерство, на икономиката, на транспорта, Агенцията по заетостта, Комисията за отнемане на незаконно придобито имущество и други. За осигуряване на рекламни материали за оперативната програма \"Региони в растеж\" строителното ведомство е наело и \"Про Систем\" ЕООД за 180 000 лв. Зад дружеството стои бизнесменът Бойко Ламбаджиев, който чрез фирмите си е спечелил десетки държавни поръчки. Шест рекламни договора са сключени от началото на 2016-а от Министерството на околната среда и водите. Най-големият сред тях е с фирмата на Мъгърдич Халваджиян - \"Глобал Фрейм\". С платените ѝ 150 0000 лв. ведомството е откупило изключителните права за използване на мини спектакъла \"Яко е да си еко\", в който участват актьорите Димитър Рачков и Васил Василев-Зуека. Срещу парите е създаден и видео и аудио клип с участието на Димитър Рачков. Правата за излъчването на клиповете в електронните медии са до края на 2017-а, като дават възможност на министерството да използва отделни кадри за създаване на печатни рекламно-информационни материали, външна и вътрешна реклама. 19 800 лв. е получила фирмата \"Варна нюз\" ЕООД за извършване на ежедневен медиа мониторинг, месечен и окончателен контент анализ на информационните материали и коментарите, публикувани във връзка с оперативната програма \"Околна среда 2014 -2020\". Собственик на фирмата е Борислав Борисов. За провеждането на национална детска \"Зелена олимпиада\" е избрана \"Академика БГ\" (19 600 лв.), за организиране на събития - \"24/7 Ивент Къмпани\" (23 400 лв.), за две количествени социологически проучвания - \"Екзакта рисърч груп\" на Лидия Йорданова (21 000 лв.), а за направата на стратегия за провеждането на информационно-образователна кампания е наета \"Маркет тренд\" (23 220 лв.) Екоминистерството е дало и 36 000 лв. на Бон-Бон Мюзик ЕООД за осигуряване на 5 участия на Поли Генова в кампанията „Яко е да си еко“. Издателската къща „Труд“ на Венелина Гочева е получила 29 700 лв. за „изработка на анти-стрес книжки за „Яко е да си еко“, които за били разпространени с тиража на в. „24 часа“ през август 2016 г. В края на 2016 г. Министерство на околната среда и водите „закупува програмно време“. На Нова тв и БТВ са дадени по почти 60 000 лв. на БНТ – 35 000 лв. и Канал 3 – 48 000 лв. Почти 1 млн. лв. ще бъдат дадени на печатни медии за публикуване на рекламно-информационни материали по Програмата за развитие на селските райони. Още 120 000 лв. ще бъдат похарчени за изработка на тв клипове, за организиране на семинари – 180 000 лв., 840 000 лв. за отпечатване на рекламно-информационни материали и над 1 млн. лв. за организиране на фермерски пазари. Победителите в обществените поръчки обаче все още не са определени. Трите национални телевизии ще получат лъвския пай от Програмата за развитие на селските райони. Предстои Нова тв да подпише договор за 203 448 лв., БТВ за 204 000 лв. и БНТ за 120 000 лв. Сключени договори имат следните медии: Канал 3 (59 400 лв.), телевизия „Европа“ (53 856 лв.), радио „Фокус“ (53 460 лв.) и БГ радио- (35 640 лв.) Любопитното е, че регионалното радио „К 2“ получава 35 520 лв. от земеделското министерство.", "date": "2017.09.21", "title": "ЕКСКЛУЗИВНО!  Стотици хиляди левове се леят към телевизии и радиа! Маги Халваджиян се облажил със 150 бона по европрограма за скеч на Рачков и Зуека"}
{"url": "http://pik.bg/%D1%88%D0%BE%D0%BA-%D0%BC%D0%BE%D0%BC%D0%B8%D1%87%D0%B5-%D0%BF%D0%BE%D1%87%D0%B8%D0%BD%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B3%D0%BE%D0%B4%D0%B8%D0%BD%D0%B8-%D1%8F%D0%B4%D0%B5-%D0%BE%D1%82-%D0%BA%D0%BE%D1%81%D0%B0%D1%82%D0%B0-%D1%81%D0%B8-news691953.html", "text": "16-годишно момиче почина, след като от дълго време поглъщала части от косата си. Жасмин Бийвър била откарана в болница в безсъзнание. Въпреки че само за 15 минути медиците успели да я стабилизират, тя починала скоро след това. Причината била перитонит, вследствие на натрупаната коса в стомаха ѝ. \"Тя беше грижовно и жизнерадостно момиче. Усмивката не слизаше от лицето ѝ\", споделят нейни близки. Жасмин от години дъвчела косата си, разказва приятелка на семейството. Това състояние е известно като Синдрома на Рапунцел, а в медицината е познато като трихофагия. Рядко срещано психическо разстройство, при което засегнатите изпитват неконтролируемо желание да откъснат косми от тялото си, най-вече от скалпа, и да ги поглъщат. С времето косата се натрупва в стомаха и това може да доведе до перфорация на червата. При някои хора състоянието настъпва заради силен стрес, а при други - деянието е напълно несъзнателно. Синдромът засяга предимно деца, но се среща и при по-възрастни хора. Оперативното отстраняване на натрупалите се косми от стомаха в почти всички тежки случаи е задължително. В лечението на Синдрома е необходима и намесата на психотерапевт. През август 2016 г. у нас лекари спасиха дете, страдащо от Синдрома на Рапунцел. Специалистите от отделението по детска хирургия във варненската МБАЛ \"Света Анна\" извадиха 3-килограмова топка коса от стомаха на 12-годишно момиче. Семейството на Жасмин е в шок от случилото се.", "date": "2017.09.21", "title": "ШОК! Момиче почина, след като години яде от косата си "}
{"url": "http://pik.bg/%D0%B7%D0%B0%D1%81%D0%B8%D0%BB%D0%B5%D0%BD%D0%B8-%D0%BC%D0%B5%D1%80%D0%BA%D0%B8-%D0%B2-%D1%82%D1%83%D1%80%D1%86%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%B2-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD-news691995.html", "text": "Турският съвет за сигурност и кабинетът ще се съберат на 22 септември в опит да обявят мерките, които трябва да бъдат предприети, в случай че регионалното правителство в Иракски Кюрдистан проведе референдум за независимост, въпреки силната опозиция от Багдад и страните в региона, съобщава Хюриет, цитиран от Фокус. Съветът за национална сигурност ще се събере под ръководството на президента Реджеп Тайип Ердоган веднага след завръщането му от САЩ, където присъства на Общото събрание на ООН и проведе двустранни срещи със световни лидери, включително с президента Доналд Тръмп. Заседанието на Съвета за национална сигурност бе насрочено за 27 септември, но датата бе променена, за да имат възможност висшите цивилни и военни представители на Турция да обмислят действия, които да бъдат предприети срещу референдума кюрдите в Ирак.", "date": "2017.09.21", "title": "Засилени мерки в Турция срещу референдума за независимост в Иракски Кюрдистан"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%BF%D1%80%D0%B5%D0%B4-%D1%81%D1%8A%D0%B4-%D0%B2-%D1%82%D1%83%D1%80%D1%86%D0%B8%D1%8F-%D1%80%D0%B0%D0%B9%D0%BE%D0%BD%D1%8A%D1%82-%D0%B5-%D0%BE%D1%82%D1%86%D0%B5%D0%BF%D0%B5%D0%BD-news691993.html", "text": "Членове на две противникови групи са открили огън пред съд в турския град Истанбул, съобщават местни медии, позовавайки се на полицията. Най-малко един човек е бил ранен. Има ранено дете, което също е откарано в болница, като не е ясно дали става въпрос за шок или за физическо нараняване. Кадри от района показват хора, лежащи на земята, опитващи се да се предпазят от куршумите. Седем души са били арестувани, уточнява \"Хюриет\". Според други медии пък арестуваните са осем. Стрелбата се е разразила между членовете на съперничещи си банди, замесени в съдебен процес за убийство, който се е провеждал в сградата на съда. Според други медии стрелбата може да е била причинена от убийството на лидера на една от бандите. Районът е отцепен.", "date": "2017.09.21", "title": "ОТ ПОСЛЕДНИТЕ МИНУТИ! Стрелба пред съд в Турция, районът е отцепен"}
{"url": "http://pik.bg/%D1%82%D1%80%D1%8A%D0%B3%D0%B2%D0%B0%D1%82-%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BA%D0%B0%D1%82-news691941.html", "text": "Масови проверки на пътя очакват шофьорите в днешния ден. За целта в действие ще се впуснат повече полицейски патрули от обичайно. Причината е, че 21 септември се отбелязва като Европейски ден без загинали на пътя. Избрани за проверка днес в столицата са невралгични места с чести инциденти като \"Руски паметник\". В целия ЕС дните от 16 до 22 септември са обявени за Европейската седмица на мобилността и пътната безопасност. По данни на ЕК през последните шест години броят на смъртните случаи по пътищата на Европа е намалял с 19%. В България броят на загиналите през 2016 е 708, а от началото на 2017 година е 445. Междувременно Светослав Глосов от ръководството на АПИ каза, че електронните винетки за автомобилите, които ще бъдат пуснати с въвеждането на ТОЛ системата от 2019 година ще струват колкото сегашните стикери. \"Цената на електронната винетка за леките коли ще бъде същата, каквато е и в момента, а именно - 97 лева. Електронните стикери за пътуване ще бъдат въведени до две години, когато заработи тол системата. Ще можем да си ги купуваме през таблет и смартфон. Те ще важат 12 месеца от датата им на издаване. Ще има и дневни винетки. След като сте си заплатили винетката, номерът на колата ви ще бъде въведен системата. Ако нямате възможност да си закупите стикера сами онлайн, ще можете да го сторите във всеки пункт, в който и в момента се продават винетки, и вашите данни ще бъдат въведени в електронната система\", коментира Глосов. Масови проверки на пътя очакват шофьорите в днешния ден. За целта в действие ще се впуснат повече полицейски патрули от обичайно. Причината е, че 21 септември се отбелязва като Европейски ден без загинали на пътя. Избрани за проверка днес в столицата са невралгични места с чести инциденти като \"Руски паметник\". В целия ЕС дните от 16 до 22 септември са обявени за Европейската седмица на мобилността и пътната безопасност. По данни на ЕК през последните шест години броят на смъртните случаи по пътищата на Европа е намалял с 19%. В България броят на загиналите през 2016 е 708, а от началото на 2017 година е 445.", "date": "2017.09.21", "title": "Тръгват масови проверки на КАТ"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BE%D0%B1%D0%B5%D1%89%D0%B0-%D0%B4%D0%B0-%D0%BF%D0%BE%D1%81%D0%B5%D1%82%D0%B8-%D1%81%D1%8A%D1%80%D0%B1%D0%B8%D1%8F-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news691945.html", "text": "RTV Президентът на Сърбия Александър Вучич съобщи, че държавният глава на Съединените американски щати Доналд Тръмп е приел поканата му за посещение в страната, предава . Съгласно думите на сръбския лидер, визитата вероятно ще се проведе през 2018 г. „Мисля, че ще бъде следващата година. Президентът Тръмп ми подаде ръка три или четири пъти, когато говорихме за посещение, а после ми каза, че е договорено“, разказа Вучич пред сръбски медии след срещата си с американския президент в кулоарите на Общото събрание на ООН в Ню Йорк.", "date": "2017.09.21", "title": "Тръмп обеща да посети Сърбия догодина"}
{"url": "http://pik.bg/%D1%81-%D0%BB%D1%8E%D0%B1%D0%BE%D0%B2-%D0%BA%D1%8A%D0%BC-%D0%BB%D0%B8%D0%B4%D0%B5%D1%80%D0%B0-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B2%D0%BC%D1%80%D0%BE-%D0%BD%D0%BE%D1%81%D0%B8-%D0%B2%D0%BE%D0%B4%D0%B0-%D0%BD%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%81%D0%BD%D0%B8%D0%BC%D0%BA%D0%B0-news692003.html", "text": "По всичко личи, че депутатите на ВМРО много си обичат лидера Красимир Каракачанов. В това се убеди репортер на агенция ПИК. Народният представител Александър Сиди донесе вода на министъра на отбраната по време на разискванията за състоянието на армията. \"Никой не го е карал. Видя, че Каракачанов няма вода и веднага отиде да му донесе. Е, това е да си обичаш лидера\", заяви пред медията ни друг войвода на министъра. Каракачанов пък се поинтересувал дали водата е почерпка от бизнесмена Веселин Марешки по повод раждането на внучката му Елисавета. Сиди обаче дал 60 ст. за ценната течност, тъй като почерпката на лидера на \"Воля\" била приключила. Така силовият министър не успя да разбере нищо от пищния гуляй, който се спретна днес в бюфета на Народното събрание. По нареждане на Марешки, днес след 10 часа никой не плащаше за ядене и пиене в парламента, както журналистите така и депутатите. Поводът бе раждането на внучката му, за която агенция ПИК съобщи още вчера.", "date": "2017.09.21", "title": "С любов към лидера! Депутат от ВМРО носи вода на Каракачанов (СНИМКА)"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2%D1%8A%D0%B2-%D1%84%D1%83%D1%82%D0%B1%D0%BE%D0%BB%D0%B0-%D0%B3%D0%BE%D0%BD%D0%B7%D0%BE-%D1%85%D0%B2%D1%8A%D1%80%D0%BB%D0%B8-%D0%BA%D1%8A%D1%80%D0%BF%D0%B0%D1%82%D0%B0-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-news691944.html", "text": "Георги Иванов напуска Черно море. Оставкана старши-треньора беше приета от ръководството. Гонзо хвърли кърпата веднага след отпадането на варненци от турнира за Купата на България. Специалистът пое вината за загубата от Монтана с 1:2 от 1/16-финалите на надпревара и като цяло за поредицата от слаби резултати на тима в последните няколко срещи от първенството. Георги Иванов ще разтрогне договора си с клуба по взаимно съгласие. С него си тръгва и помощникът му Ивайло Петров. В събота срещу Етър на стадион “Тича” от 20 часа отборът ще бъде воден от Емануел Луканов.", "date": "2017.09.21", "title": "БОМБА ВЪВ ФУТБОЛА! Гонзо хвърли кърпата в Черно море"}
{"url": "http://pik.bg/%D0%B5%D0%B2%D0%B3%D0%B5%D0%BD%D0%B8%D0%B9-%D0%B4%D0%B0%D0%B9%D0%BD%D0%BE%D0%B2-%D1%81%D0%BA%D1%8A%D1%81%D0%B0-%D1%81-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8%D1%82%D0%B5-%D0%B4%D1%80%D1%83%D0%B6%D0%B5%D1%81%D1%82%D0%B2%D0%B0-news691909.html", "text": "Политологът Евгений Дайнов скъса с енергийните дружества. В дома си във великотърновското село Миндя той си направи система със слънчеви батерии и вече се чувства аболютно независим. Когато се мине на саморъчно произведена слънчева енергия, човек се освобождаваот диктатурата на електрическите монополи и на държавата, каза Дайнов пред Нова телевизия. В това е прогреса - да се оправяме със собствени сили.", "date": "2017.09.21", "title": "Евгений Дайнов скъса с енергийните дружества"}
{"url": "http://pik.bg/%D0%BA%D0%B8%D1%82%D0%B0%D0%B9-%D0%BF%D1%83%D1%81%D0%BA%D0%B0-%D0%BD%D0%B0%D0%B9-%D0%B1%D1%8A%D1%80%D0%B7%D0%B8%D1%8F-%D0%B2%D0%BB%D0%B0%D0%BA-%D1%81%D1%82%D1%80%D0%B5%D0%BB%D0%B0-%D0%B2-%D1%81%D0%B2%D0%B5%D1%82%D0%B0-news691924.html", "text": "Китай официално пуска в експлоатация високоскоростните влакове \"Фусин\", които в момента са най-бързите \"стрели\" за масово потребление в света. По данни на шанхайския вестник \"Симин Ванбао\" новият модел ще обслужва маршрута Пекин-Шанхай с феноменалната скорост от 350 км/ч, въпреки че има потенциала да развива и до 400 км/ч. Медията издава още, че китайската железопътна корпорация е закупила 104 от тези влакове за общо 2,6 милиарда долара и че много скоро те ще бъдат използвани и в други натоварени жп маршрути в страната. Днес се очаква на 21 септември \"Фусин\" да направи първите си 7 пълни маршрута между китайската столица и Шанхай, като всеки един от тях ще бъде изминат за приблизително време 4 часа и 28 мин. Предишното поколение на китайските високоскоростни влакове успяваше да измине същото разстояние за минимум 6 часа. Китай притежава най-дългата мрежа от високоскоростни железопътни линии в света - 22 хил. км. Същевременно обаче една трета от тях са пригодени само за влакове със скорост под 350 км/ч.", "date": "2017.09.21", "title": "Китай пуска най-бързия влак стрела в света"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-624-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BF%D0%BE%D1%82%D0%B8%D1%87%D0%B0%D1%82-%D0%BA%D1%8A%D0%BC-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0--news691939.html", "text": "634 милиона потичат към училищата и детските градини в цяла България. Това обяви преди минути премиерът Бойко Борисов. \"Българинът на две места свежда глава с уважение - в църквата и в училището. Където отида, хората ме питат за пътища. От там се започва винаги - от инфраструктурата. Ние като основен приоритет извадихме образованието\", заяви Борисов по време на представянето на план за предвидените средства в материалната база на градини и училища. \"Само преди два дни дадохме 720 млн. лв. за училища, детски градини, пътища. Днес са 624 млн. лв. Да не говорим, че ние целево от бюджета по 2-3 млн. лв. давахме. Например за училищния басейн в Благоевград, децата спортуват. Не случайно избрахме и тази дума - образователна инфраструктура, тя подпомага за много години напред икономическия растеж\", каза премиерът. \"Към образователната структура и учителите правителството изпълнява стриктно обещанията\", уточни Борисов. \"Вложеното не само ще се изплати през следващите години, но и ще бъде добър знак. От 15 септември имаме над 3000 деца, записани да учат,  досега не са учили\", каза още министър-председателят. Дрънкане на оръжие по света е Борисов определи като много обезпокоително. От едната страна е САЩ, от другата е Руси, а по средата изстрелват балистични ракети. \"Много е важно училищата да са добре. Там всички отиват и гледат\", каза премиерът.", "date": "2017.09.21", "title": "ИЗВЪНРЕДНО И ПЪРВО В ПИК! Бойко Борисов с гореща новина! 624 млн. лева потичат към училищата и детските градини (ОБНОВЕНА)"}
{"url": "http://pik.bg/%D0%BC%D0%B0%D1%80%D0%B3%D0%B8%D0%BD%D0%B0%D0%BB%D0%BA%D0%B8%D1%82%D0%B5-%D0%BE%D1%82-%D0%B4%D1%81%D0%B1-%D0%B8-%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D1%81%D1%82%D0%BE%D1%8F%D0%BD-%D0%BC%D0%B0%D0%B2%D1%80%D0%BE%D0%B4%D0%B8%D0%B5%D0%B2-%D0%B7%D0%B0%D1%80%D0%B0%D0%B4%D0%B8-%D1%87%D0%BE%D1%80%D0%B1%D0%B0%D0%B4%D0%B6%D0%B8%D1%8F%D1%82%D0%B0-%D1%81%D0%B8-%D0%BF%D1%80%D0%BE%D0%BA-news691996.html", "text": "Маргиналките от психодясното \"Да, България\" и ДСБ протестирали срещу назначаването на Стоян Мавродиев за шеф на Банката за развитие, разбираме от публикации в \"прогресивните\", грантови медии на кръга \"Капитал\". Нормално. Мавродиев, като шеф на КФН, бе единственият държавен чиновник, който дръзна открито да се изправи срещу корупционния модел \"Прокопиев\", техния спонсор и ментор. Обвинителният акт за приватизацията на миноритарния дял на EVN е писан от прокурорите по сигнал на Мавродиев. В онова време КФН скъса от актове фирмите-нарушителки на Прокопиев и изобщо не си поплюваше да вади на светло далаверите им. Така че \"Да, България\" и ДСБ с протеста си не обслужват интересите на стотината свои членове, а отмъщават заради финансовия си благодетел.", "date": "2017.09.21", "title": "Маргиналките от ДСБ и \"Да, България\" скочиха срещу Стоян Мавродиев заради чорбаджията си Прокопиев"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B2%D1%81%D1%8F%D0%BA%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B8%D0%BC%D0%B0-17-000-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%BD%D0%B0-%D0%BF%D1%8A%D1%82%D1%8F-news691919.html", "text": "В студиото на сутрешния блок на БНТ „Денят започва\" комисар Бойко Рановски, началник на „Пътна полиция\", призова всички участници в движението да проявяват толерантност и търпение един към друг, с което инцидентите и пострадалите на пътя ще намалеят. Днес за втора поредна година България участва в Европейския ден без жертви на пътя, като комисар Рановски изрази надежда, че и тази година в рамките на инициативата няма да има нито една жертва на пътя, но подчерта, че това трябва да е целогодишно, а не кампанийно усилие. Комисар Райновски заяви, че броят на установените нарушения на пътя се е качил почти двойно, като в момента всяка седмица средно се установяват около 17 хил. нарушения на пътя. Като най-добра мярка за намаляване на превишаването на скоростта комисар Рановски определи въвеждането на система за измерване на средната скорост, каквато има във Великобритания, която е на челно място по най-малък брой загинали на пътя в Европа, докато България води е на последно. Той допълни, че са водени разговори за въвеждането на подобна система по магистралите, но това зависи от въвеждането на други системи като тази събиране на ТОЛ такси, както и от рехабилитацията на пътната мрежа. Комисар Рановски призова още гражданите да бъдат в течение с промените в законодателството, за да не се изненадват, защото тези промени се правят постоянно с цел да се намалят произшествията на пътя. Той подчерта, че на пътя всички участници в движението трябва да са внимателни и толерантни. Комисар Бойко Рановски посочи още, че средно броят на задържаните лица без свидетелство за управление на превозно средство са между 400 и 500 седмично, като от тях поне половината са неправоспособни, т.е. нямат издадено подобно свидетелство. Спрените от движение автомобили във връзка с това са около 7000, коментира още началникът на Пътна полиция. Във връзка с Европейския ден без жертви на пътя МВР публикува брояч на произшествията на пътя за деня.", "date": "2017.09.21", "title": "СТРАШНА СТАТИСТИКА! Всяка седмица има 17 000 нарушения на пътя"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D1%88%D0%BE%D0%BA-%D1%81%D1%82%D0%B0%D1%80%D0%B8%D1%86%D0%B0-%D0%BE%D1%82-%D1%82%D1%8A%D1%80%D0%B3%D0%BE%D0%B2%D0%B8%D1%89%D0%B5-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B0-%D0%B4%D0%BE-%D0%B7%D1%8A%D0%B1%D0%B8-news691932.html", "text": "Полицията иззе незаконно оръжие и боеприпаси от 75-годишна жена, съобщиха от Областната дирекция на МВР – Търговище. Полицейската проверка е била извършена вчера в село Заветно, община Попово. Установено е, че 75-годишна жена притежава огнестрелно оръжие, пистолет и патрони, без да притежава необходимите разрешителни за това. Образувано е досъдебно производство.", "date": "2017.09.21", "title": "Полицаи в шок! Старица от Търговище въоръжена до зъби"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%80%D0%BE%D0%BC%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D0%B0%D0%B9%D1%82%D0%BE%D1%81-%D0%B5%D0%B4%D0%B8%D0%BD%D0%B8%D1%8F-%D0%BE%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B5-%D1%81-%D0%BA%D0%BE%D0%BC%D0%BE%D1%86%D0%B8%D0%BE-news691948.html", "text": "Ново брутално ромско насилие се е разиграло снощи в махалата в Айтос, съобщи Флагман.бг, базирайки се на информация от отлично информирани източници. Този път обект на атаката е станал служител на реда. Двама полицаи са отишли по сигнал за семеен скандал. Вместо обаче да се успокоят, ромите - мъж и жена се обединили и скочили на ченгетата, указвайки им яростна съпротива. В резултат на това с неустановен предмет е ударен служител на РУ-Айтос. 47-годишният мъж е приет снощи в неврохирургията на УМБАЛ-Бургас с комоцио и травми по ръката. Очаква се днес той да бъде изписан от лечебното заведение. Двамата побеснели роми са арестувани за срок до 24 часа. Преди по-малко от седмица в айтоското с. Мъглен с брадви и бухалки беше нападнат 25-годишния бургазлия Илиян Мавров. В момента в Айтос се провежда протест в подкрепа на пострадалия.", "date": "2017.09.21", "title": "БРУТАЛНО! Роми нападнаха полицаи в Айтос, единия от пострадалите е с комоцио"}
{"url": "http://pik.bg/%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D1%81-%D0%B2%D0%B0%D0%B6%D0%BD%D0%B8-%D1%81%D1%80%D0%B5%D1%89%D0%B8-%D0%B2-%D0%BC%D0%BE%D1%81%D0%BA%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news691952.html", "text": "Председателят на Комисията по култура и медии в 44-то Народното събрание Вежди Рашидов бе сърдечно посрещнат днес в Москва от Зураб Церетели, президент на Руската академия за изкуство. Това стана на официалната церемония за честването на 260-годишнината от основаването на Академията. Честването е под егидата на ЮНЕСКО. Вежди Рашидов е академик на Руската академия за изкуство. Рашидов и Церетели отбелязаха доброто българо-руско културно сътрудничество и перспективите пред академичните общности на двете страни. На тържеството за 260-годишнината на Руската академия за изкуство присъстваха представители на творческия и научния елит на Русия. На тържеството официален гост бе и Валентина Матвиенко, председател на Съвета на Руската федерация. Г-жа Матвиенко поздрави Вежди Рашидов като председател на Комисията по култура и медии в българския парламент. Утре-22 септември 2017г. , Вежди Рашидов ще се срещне с Михаил Швидкой, специален съветник на президента на Руската федерация по въпросите на международното културно сътрудничество, и със Станислав Говорухин -председател на Комитета по култура на Руската Дума.", "date": "2017.09.21", "title": "Вежди Рашидов с важни срещи в Москва (СНИМКИ)"}
{"url": "http://pik.bg/%D0%B1%D0%B0%D0%BD%D0%B4%D0%B8%D1%82%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B6%D0%BA-%D0%BB%D1%8E%D0%BB%D0%B8%D0%BD-%D0%B8-%D0%B3%D0%B8-%D0%BE%D0%B1%D1%80%D0%B0%D1%85%D0%B0-news691967.html", "text": "Твърди се, че мъжът и жената били на път към летището, за да пътуват в чужбина, което навежда на мисълта, че обирджиите са знаели, че ще носят пари. Мъж и жена са нападнати в столичния квартал \"Люлин\", пред бл. 7. Двойката излизала от дома си около 4 часа тази сутрин, когато двама бандити се нахвърлили отгоре им. МВР потвърждава за инцидента, като уточнява, че нападателите са взели на жертвите телефон и пари. МВР издирва бандитите.", "date": "2017.09.21", "title": "Бандити нападнаха мъж и жена в столичния ж.к. \"Люлин\" и ги обраха"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D0%B5%D0%BD-%D0%BC%D0%B8%D1%85%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F%D1%82%D0%B0-%D1%87%D0%B5-%D1%89%D0%B5-%D1%81%D0%B5-%D1%81%D1%82%D0%B8%D0%B3%D0%BD%D0%B5-%D0%B4%D0%BE-news691946.html", "text": "Остър коментар за скандала с изтребителите, който тресе се разрази между президента, кабинета и депутатите в последните дни, направи бившият председател на парламентарната комисия по отбраната от АБВ ген. Михо Михов. По думите му, подозренията, че страната ни ще стигне до фазата политически лобизъм по отношение на закупуването на нов многоцелеви боен самолет, започват да се потвърждават. „Бих се радвал ако вече вървяха преговорите, които са следващата стъпка след приемането на инвестиционния проект от 43-то Народно събрание. Вместо това ние виждаме работата на една временна анкетна комисия, в което няма нищо лошо, ако тя излъчи един ясен и отговорен за обществото отчет и признае работата на досегашните експерти“, заяви той пред БНР. „От десетилетия говорим за нов самолет, а напоследък взе да се използва и терминологията изтребител, което също е показателно, защото във всичките предварителни разговори с експертите сме говорили за нов, многофункционален боен самолет! Т.е. на мен ми се струва, че напоследък политическото говорене е много повече от експертното. И се потвърждават подозренията на ръководството на АБВ, че ние вече сме във фазата на един политически лобизъм, което не е добре. Още по-недобре ми прозвуча и трансатлантическата комуникация между двамата първи мъже в държавата. За решаването на такъв въпрос, като закупуването на нов боен самолет, е важно да се води пряк разговор“, посочи той. Според ген. Михов поредното напрежение около решението на страната ни да закупи нов боен самолет има сериозно негативно влияние върху военните специалисти от бойната авиация. „Тази ситуация в момента силно демотивира пилотите и инженерно-техническия състав, което довежда и до липсата на кадри. А всички виждаме и знаем колко скъпо е за държавата да подготвя своите кадри във Факултета на авиацията в Долна Митрополия. Цената от 700 милиона беше определена като рамка по време на първото правителство на г-н Борисов и с министър на отбраната Аню Ангелов. И тогава цената се виждаше като голяма, но със забавянето във времето тя само ще расте. Ние просто сме за модернизацията на българските военновъздушни сили и българската армия като цяло, за нейното превъоръжаване“, допълни Михов. „МИГ-29 е наистина един прекрасен самолет и ние сме длъжни да вземем мерки за удължаване на неговия жизнен цикъл, което ще позволи поддържането на тренираността и мотивировката на личния летателен състав“, посочи той.", "date": "2017.09.21", "title": "ИЗВЪНРЕДНО! Ген. Михов проговори за скандала с изтребителите: Подозренията, че ще се стигне до политически лобизъм, започват да се потвърждават! "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%BF%D0%B8%D1%80%D0%BE%D0%B3%D0%BE%D0%B2-%D0%BF%D1%80%D0%BE%D1%84-%D0%B4-%D1%80-%D0%B0%D1%81%D0%B5%D0%BD-%D0%B1%D0%B0%D0%BB%D1%82%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B1%D0%BB%D1%8A%D1%81%D0%BD%D0%B0%D1%82%D0%B8%D1%8F-%D0%BF%D1%80%D0%B5%D0%B4-%D0%B1%D0%BE-news692008.html", "text": "Мъж бе блъснат от автомобил на метри от „Пирогов\". Опитите да се извикат лекари от здравното заведение обаче били неуспешни. Този инцидент придоби голяма гласност, а сега директорът за лечебното заведение Асен Балтов разяснява ситуацията. Във връзка със запитване, свързано с настъпил инцидент с гражданин на кръстовището на ул. „Пенчо Славейков” и ул. „Цар Борис III”на 19. 09. 2017 г. , Ви информирам следното: Съгласно Наредба 25 за оказване на спешна медицинска помощ Центровете за спешна медицинска помощ оказват спешна медицинска помощ на мястото на инцидента и по време на транспорт. Дежурният екип в Центровете за спешна медицинска помощ единствено може да търси помощ за диагностика и лечение на спешно болен пациент от дежурния лекар или специалист на държавно или общинско лечебно заведение за болнична помощ. Екипът на ЦСМП предлага пациентите за спешна хоспитализация в болнично лечебно заведение. В конкретния случай на мястото на инцидента не би могло да отидат медицински екипи от болницата, поради следните причини: 1. Съгласно действащата нормативна уредба в лечебното заведение не се поддържат налични медицински екипи, които да се отзовават на постъпили сигнали за инциденти извън територията на лечебното заведение. Още повече, че ако лекарите напуснат болницата за да отидат на местопроизшествието, това би поставило в риск здравето и живота на пациентите в спешни състояния, които вече са в лечебното заведение. 2. Следва да се има предвид, че в Република България е въведен и функционира от години Единен европейски номер за спешни повиквания (ЕЕНСП) – телефон 112. В рамките на ЕС, въвеждането му е станало с Директива 2002/20/ЕО на Европейския парламент и на Съвета на Европа. В тази връзка от 2008 г. тел.112 функционира във всички държави – членки на ЕС, като България не прави изключение. В системата на тел.112 са включени: - Министерството на вътрешните работи - Полиция, Пожарна безопасност и защита на населението; - Министерството на здравеопазването; - Спешна медицинска помощ и Национален медицински координационен център; - Министерството на транспорта; - Морска администрация „Морско спасяване“ и Български червен кръст; - Планинска спасителна служба. 3. Телефон 112 е предназначен за инциденти, застрашаващи здравето, живота, сигурността и имуществото на гражданите и осигурява безплатен достъп до всички служби за спешно реагиране. Предвид горното, свидетелите и /или участниците в инциденти застрашаващи живота и здравето на граждани, следва да подават своевременно сигналите си за това на тел. 112, който им гарантира бърза и адекватна реакция от страна на компетентните служби. В момента на влизане в кабинета на спешно отделение с искане за лекар за оказване на спешна медицинска помощ на мястото на инцидента в кабинет № 105 /хирургичен/ е имало десет пациента със спешни състояния, очакващи незабавни диагностични и лечебни дейности. Всички екипи на спешно отделение са били ангажирани с диагностика, консултации и лечение на пациенти в спешно състояние. Същия ден в Спешното отделение на болница „Пирогоов“ е оказана помощ на близо 770 пациенти, като само през конкретния кабинет са преминали почти 100. Що се касае до състоянието на пациента след неговото приемане в спешното отделение на лечебното заведение, Ви уведомявам, че лицето е своевременно прегледано от интердисциплинарен екип и подробно диагностицирано. По преценка на дежурните спешни медици, пациентът остава за лечение в Реанимационното отделение на Клиника по неврохирургия, където му се прилага реанимационно лечение, поставен е под активно наблюдение и се извършват всички необходими мероприятия по диагностика и консултации. Пациентът е с черепно-мозъчна травма. Към момента пациентът е контактен, адекватен и остава на лечение в Клиниката по неврохирургия.", "date": "2017.09.21", "title": "ИЗВЪНРЕДНО В ПИК! Директорът на \"Пирогов\" проф. д-р Асен Балтов проговори за блъснатия пред болницата! Пострадалият бил с черепна травма и е настанен за лечение"}
{"url": "http://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B3%D1%80%D1%8A%D0%BC%D0%BD%D0%B0-%D0%B4%D0%BE%D0%BF%D0%B8%D0%BD%D0%B3-%D0%B0%D1%84%D0%B5%D1%80%D0%B0-%D0%B2-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-news691937.html", "text": "Шахтьор (Донецк) Наполи Черноморец (Одеса) Капитанът на Дарио Сърна е дал положителна допинг проба след първия кръг от груповата фаза на Шампионска лига - победа с 2:1 срещу , информират медиите в Италия. Те се позовават на украинското издание “Спортика”, според което Сърна не е преминал теста за забранени вещества след мача миналата седмица. 35-годишният десен бек пропусна двубоя на Шахтьор в местното първенство срещу (0:0), но треньорът Пауло Фонсека отрече това да е свързано с евентуална положителна проба. УЕФА още не се е произнесла по случая.", "date": "2017.09.21", "title": "Страшен скандал! Гръмна допинг афера в Шампионската лига"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%B0%D0%B9%D1%82%D0%BE%D1%81-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%BF%D0%B0%D0%B7%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B0-%D1%81%D1%80%D0%B5%D1%89%D1%83-%D1%86%D0%B8%D0%B3%D0%B0%D0%BD%D0%B8%D1%82%D0%B5-news691955.html", "text": "Жандармерия и полиция блокираха центъра на Айтос заради протеста. Около 15-20 души се събраха пред Районната прокуратура в града, за да подкрепят бития от цигани в айтоското село Мъглен бургазлията Илиян Мавров, пише \"Флагман\". Броят на събралите се обаче изненада минувачите, тъй като бе съобщено, че на протеста ще се присъстват повече от 200 души. Организаторът – неформалният лидер на Организацията за закрила на българските граждани Стефан Петров пристигна на място току-що. Той досега бил в полицейското управление в Айтос, бил помолен от униформените да няма напрежение. „Аз гарантирах за това! ОЗБГ е мирна организация и днес в Айтос сме се събрали граждани с позиция, за да пием кафе. Надявам се да се направи пълно разследване по случая. Нека обективната истина излезе наяве. Прокуратурата има една информация за инцидента, аз имам друга!”, каза пред медии Петров. Според организаторите малкият брой на протестиращите се дължи на лошото време.", "date": "2017.09.21", "title": "ЕКШЪН В АЙТОС! Жандармерия пази протеста срещу циганите "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D0%B8-%D1%81%D1%82%D0%B8%D1%85%D0%BE%D1%81%D0%B1%D0%B8%D1%80%D0%BA%D0%B0-%D0%BC%D1%80%D1%8A%D0%BD-%D0%BC%D1%80%D1%8A%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BD%D0%B5-%D1%81%D0%BC%D0%B5-%D0%BE%D1%82%D0%BC%D1%8A%D1%81%D1%82%D0%B8%D1%82%D0%B5-news691942.html", "text": "„Всеки се страхува от смъртта, но си струва да дадеш живота си за нещо голямо. А няма в момента нищо, за което да го дадеш. Такова време е дошло. Ние българите сме независими. Само независим народ като нашия може да издържи 5-вековно робство\", каза пред Антон Хекимян поетът и драматург Недялко Йорданов и подари на водещия новите си книги „Мрън-мрън“ и „Моят Радой“, която е посветена на Ралин. „Българинът се пали, бързо угасва и си живее нормално. На моменти дрънкаме, на моменти мрънкаме. Вдигаме се срещу нещо и на петия ден забравяме за какво. Това не е лоша черта. Не сме толкова злобен и отмъстителен народ. Умеем да прощаваме“, обяснява Йорданов. На въпроса дали има кауза, заради която би излязъл на улицата, той отговори, че протестира чрез това, което пише. Не ми е в характера да правя партии и да свалям правителства, добави поетът. Аз съм в такава възраст, в която би трябвало да се оплаквам непрекъснато, сподели поетът. „Свидетелство за това, че мислим и когато сме на 30, че животът си отива, са стихотворенията ми „Младостта си отива“, „Остаряваме бавно“. Уж рационално виждаш края, а не вярваш, че има такъв. Отдавна си мисля за тези неща. Животът е като една стая. Влизаш от едната врата и излизаш в другата. Аз съм хванал дръжката на другата врата и като я отворя, нищо чудно да се озова в друга стая“, заяви Недялко Йорданов. „Любопитно ми е какво би станало, когато дойде т.нар. край, защото край няма, но никой не може да ми каже. Затова ми е интересно и искам да видя какво е“, добавя той. За приятеля си Радой Ралин той каза, че е бил изключителен поет. „Той бе и много тъжен човек. Познавам го от студент. Той ме взе тогава под своя закрила. Ралин ми е като баща. Понеже имам щастието да живея толкова години в Бургас, притежавам много писма от него. В книгата ми са поместени всички писма, които ми е писал. Те са уникати, защото се вижда колко честен, сантиментален и тъжен човек е Радой“, заяви Недялко Йорданов. „Бях 28-годишен. Радой много искаше да ме запознае с големия поет Александър Геров. За мен той е светец. Влязохме в руския ресторант и Геров поиска да му прочета свое стихотворение. Аз му рецитирах „Любов“, което е от 9 куплета. То бе посветено на моята любов Ивана. Александър Геров мълча, мълча, а аз чаках с трепет какво ще каже. Накрая ми предложи от тези 9 куплета да му продам пет“, разказва бургаският поет. “Предложи ми по 10 лева на куплет. От тях щял да направи друго, което да кръсти „Жена“. На мен ми се стори, че се шегува. Радой предложи да сключим договор и на една салфетка „изповяда“ „сделката“. Аз предложих да замени думата продава с подари. Стори ми се несериозно това, но след три месеца излезе книгата на Александър Геров „Най-хубавото“ и в нея бе поместено това стихотворение“, добавя Йорданов. „В бележка към стихотворението той пише, че е негова версия на произведението на Недялко Йорданов. Знаете ли каква завист предизвика това сред моите колеги? Това бе моето признание“, споделя поетът. Той уточни, че Геров не е променил нищо от стихотворението му. „Сега разбрах от Ким, че нещата на Радой вече са предадени на Държавен архив. Искам да потърся там тази салфетка. Той съхраняваше и пазеше всичко“, уточни Недялко Йорданов. „На Радой му предложиха постове по време на демокрацията, но ги отхвърли. Подариха му кола, но я върна. До последния момент се хранеше в пенсионерския стол. Водеше ме отвреме-навреме там, за да ядем евтино“, каза още авторът на „Моят Радой“.", "date": "2017.09.21", "title": "ЕКСКЛУЗИВНО! Недялко Йорданов за новата си стихосбирка \"Мрън-мрън\": Българите не сме отмъстителен народ и умеем да прощаваме"}
{"url": "http://pik.bg/%E2%80%9E%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80%E2%80%9D-%E2%80%93-%D1%82%D1%80%D0%B8%D1%83%D0%BC%D1%84-%D0%BD%D0%B0-%D0%BF%D1%80%D0%BE%D1%81%D1%82%D0%BE%D1%82%D0%B8%D1%8F%D1%82%D0%B0-%D1%81%D0%B0%D1%88%D0%BA%D0%B0-%D0%B2%D0%B0%D1%81%D0%B5%D0%B2%D0%B0-%D0%B5-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%BA%D0%B0-%D0%BD%D0%B0-%D1%84%D0%BE%D0%BD%D0%B0-%D0%BD%D0%B0-%D1%81%D0%B8%D0%BB%D0%B8%D0%BA%D0%BE%D0%BD%D0%BE%D0%B2%D0%B0%D1%82%D0%B0--news691954.html", "text": "„ВИП Брадър” винаги е бил сборище на псевдозвезди и маргинали, но този път удариха дъното. Толкова прости хора, събрани на едно място, и то по телевизията, не бях гледала още. При това никакви випове, а напълно неизвестни. Карикатури като като Цуни-Гуни, мекащата чалга певица Мария с изкуствено издутите устни, силиконовото недоразумение Джулиана Гани, с което скалпелът се е подиграл, нахалният готвач шеф Петров, някоя си писателка Ваня Щерева, която за пръв път чувам, вечно нахиленият и озъбен инфантил Лудия репортер и неговата дългокрака миска Алекс, нечленоразделната „дизайнерка” Мегз с перуката, дето й щипе – направо нямам думи. То ветеранката Сашка Васева на техния фон изглежда като интелектуалка. Всички знаем, че продуцентите, които продават и душата си за пари и мултиплицират тази воня, здраво печелят от нея. Но представете си на какво издевателство са подложени младежите, които следят това шоу и какви модели на подражание имат. Най-страшното е, че някаква мътилка на обществото се легитимира в национален ефир и се лансира като елит. И ако продуцентите на „ВИП Брадър” гледат да си напълнят кесията, то тоталната безотговорност на телевизията е непростима. Явно сме прокълнати, защото простотията и фалшът не спират дотук, а сеят заразата си навсякъде и се разпростират дори на най-високите нива в клетата ни държавица. Чудя се какво прави в тая гнусна компания певицата Маргарита Хранова, любимка на няколко поколения българи. Защо на 65 години тя иска да орезили името си. И не приемам парите като аргумент. Ето, Павката Поппандов отказа колосалната за един пенсионер (и не само) сума от 100 хиляди лева. Значи има и хора с достойнство.", "date": "2017.09.21", "title": "„ВИП Брадър” – триумф на простотията! Сашка Васева е интелектуалка на фона на силиконовата карикатура Джулиана Гани"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B1%D0%B8%D1%82%D0%B8%D1%8F-%D0%BE%D1%82-%D1%86%D0%B8%D0%B3%D0%B0%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D1%82%D1%80%D0%B5%D0%BF%D0%B5%D1%80%D0%B8-%D0%B2-%D1%81%D1%82%D1%80%D0%B0%D1%85-%D0%BE%D1%82-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5-news691956.html", "text": "Двамата побеснели роми са арестувани за срок до 24 часа. Припомняме, че преди по-малко от седмица в айтоското с. Мъглен с брадви и бухалки беше нападнат 25-годишния бургазлия Илиян Мавров. В момента в Айтос се провежда протест в подкрепа на пострадалия. Съпругата на нападнатия от цигани полицай в ромската махала на Айтос направи потресаващи разкрития за снощния инцидент (ВИЖТЕ В ОЩЕ ПО ТЕМАТА). Диана трепери от ужас и се крие от страх, че циганите ще си отмъстят. \"Потресена съм от циганските своеволия! Мъжът ми тъкмо е приключвал смяната си към 18 ч., когато са му казали, че има извънреден случай в циганската махала. Доколкото знам, става въпрос за циганска свада. Той ми се обади по телефона и каза, че ще закъснее. Когато пристигат на място, успяват да озяптят озверелите роми и когато си тръгват, слизайки по стълбите, чуват нови викове. Колегата на мъжа ми е успял само да каже: Внимавай! Тогава последвал удар с дървена талпа по главата. От удара той пада на земята, но се спъва и се свлича по стълбите\", разказа разтреперената жена пред \"Флагман\". В момента Тошко Тодоров се намира в неврохирургията на УМАБЛ-Бургас. Заради зверския удар той е с комоцио, фрактура на китката и наранено коляно. Категорично е забранил на жена си да говори пред когото и да е за инцидента. Припомняме, че ново брутално ромско насилие се е разиграло снощи в махалата в Айтос. Този път обект на атаката стана служител на ред. Двама полицаи са отишли по сигнал за семеен скандал. Вместо обаче да се успокоят, ромите - мъж и жена се обединили и скочили на ченгетата, указвайки им яростна съпротива. В резултат на това с неустановен предмет е ударен служител на РУ-Айтос.", "date": "2017.09.21", "title": "НАПРЕЖЕНИЕТО РАСТЕ! Семейството на пребития от цигани полицай трепери в страх от отмъщение"}
{"url": "http://pik.bg/%D0%B3%D0%BE%D0%BB%D1%8F%D0%BC-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%BB%D0%B0%D0%B4-%D0%B1%D0%B0%D1%89%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D0%B6%D0%B5%D1%81%D1%82%D0%BE%D0%BA%D0%BE-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BF%D1%80%D0%B5%D0%B1%D0%B8%D1%85%D0%B0-%D0%BC%D0%B5-%D0%B1%D0%B5%D0%B7-%D0%BF%D1%80%D0%B8%D1%87%D0%B8%D0%BD%D0%B0-news691929.html", "text": "Млад мъж се оплака, че е бил зверски пребит от полицаи в Пазарджик. Светослав Петров разказа пред \"Господари на ефира\", че есичко започнало, когато празнувал раждането на детето му, пише \"Монитор\".  \"Да, имахме купон, но не сме били шумни. Около 3 часа се изгаси тока и дойдоха полицаи, които ми взеха личната карта, но не пожелаха да се легитимират. Накараха ме да сляза с тях до патрулката. Казаха ми, че ще ми пишат акт заради високата музика, а аз им казах, че тогава ще си потърся правата, защото не съм съгласен. Тогава един от полицаите дойде до мен, бутна ме и ми вика \"Ти си бил много отворен\". Тогава ми каза да се кача в патрулката, сложиха ми белезници. В районното ме сложиха в една стая и започнаха да се редуват да ме бият тези двама души, които ме задържаха. В един момент съм загубил съзнание. Когато се върнах в съзнание ми дадоха документи, които да подпиша. Приятелите ми ме чакаха в районното, носиха ме на ръце до болницата, от където ми извадиха медицинско. Трябваше да се прибера заради другото си дете, което е на 7 години, иначе искаха да ме хоспитализират. Подал съм вече жалба\", разказа потърпевшият. Мирослав Стоянов - говорител на полицията в Пазарджик пък коментира случая така: \"В момента тече вътрешна проверка, не мога да ви запозная с резултатите. Факт е, че по тялото на момчето се виждат следи от наранявания, но не мога да знам дали става въпрос за полицейско насилие. Имало е няколко сигнала за въпросната нощ за силна музика и викове. Колегите са се опитали многократно да се свържат с компанията в апартамента. Най-накрая са успели. Наредили са музиката да се спре и са го помолили да дойде до полицейския автомобил, за да му бъде съставен акт. Това е било всичко. Повече информация от вътрешното разследване не мога да изнеса.\" Тепърва ще се изяснява кой е прав и дали е имало полицейско насилие.", "date": "2017.09.21", "title": "ГОЛЯМ СКАНДАЛ! Млад баща се оплака от жестоко полицейско насилие: Пребиха ме без причина"}
{"url": "http://pik.bg/%D1%81%D0%B2%D0%B0%D0%BB%D0%B8%D1%85%D0%B0-%D0%B5%D0%BF%D0%B8%D0%B7%D0%BE%D0%B4-%D0%BE%D1%82-%D0%BF%D1%87%D0%B5%D0%BB%D0%B8%D1%87%D0%BA%D0%B0%D1%82%D0%B0-%D0%BC%D0%B0%D1%8F-%D0%B7%D0%B0%D1%80%D0%B0%D0%B4%D0%B8-%D1%80%D0%B8%D1%81%D1%83%D0%BD%D0%BA%D0%B0-%D0%BD%D0%B0-%D0%BF%D0%B5%D0%BD%D0%B8%D1%81-news691914.html", "text": "Американската компания Netflix свали от екран епизод от детския анимационен сериал \"Пчеличката Мая: Новите приключения\", в който зрители откриха графити, изобразяващи мъжки полов орган, съобщава порталът CBR. Рисунката на пениса е направена в ствола на паднало дърво. Това се случва в 35-тата минута в епизода от първия сезон на сериала. Представители на компанията не са коментирали свалянето на анимационното филмче от ефир. \"Пчеличката Мая\", която се е излъчвала и у нас, разказва историята за любознателна пчела, която с голям ентусиазъм изследва окръжаващия я свят. Над проекта работят аниматори от Франция и Германия.", "date": "2017.09.21", "title": "Свалиха епизод от \"Пчеличката Мая\" заради рисунка на пенис"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0%D0%B4%D0%B5-%D0%BD%D0%B0%D0%B4%D0%B5%D0%B6%D0%B4%D0%B8-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B8-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BF%D1%80%D0%BE%D0%B3%D0%BD%D0%BE%D0%B7-news691958.html", "text": "Няма да крия, че съм възложил и за армията и полицията да се направят разчети какво бихме могли допълнително в новия бюджет да направим, защото те бдят за нашата сигурност. Това каза премиерът Бойко Борисов на пресконференция в Министерски съвет във връзка с предвидените инвестиции за подобряването на образователната инфраструктура в страната „Вярно е, че много сектори настояват за повече пари, но ще го решим и този въпрос. Но към образователната инфраструктура и учителите изпълняваме стриктно не само всяко обещание, но и програмата, която сме заложили. А то ще даде резултат. Догодина или до края на годината ще направим пътя Асеновград-Пловдив и хората ще му се радват веднага. А това, което правим днес, ще му се радвамe след 10-12 години. Сигурен съм, че не само ще се изплати в следващите десетилетия, но и за родителите, и за учениците ще бъде добър знак“, заяви премиерът Борисов. Той подчерта, че от 15 септември на базата на това, че са използвани всички ресурси на държавата, както е обещано, за да се вкарат децата в училище, има над 3000 деца, които са записани да учат. „Това е една средна община. Всичко това да остане без работа, неграмотно? Така че на всички, които взехте участие за това по регионите, искам специално да им благодаря и да не считаме, че като сме ги завели, сме си свършили работата. Трябва ежедневно да се следи“, отбеляза още премиерът. „Даваме милиарди, за да внасяме чужденци да работят, вместо да си вложим усилията и да накараме тези хора да работят. Никой не им е длъжен“, допълни той. „Разбира се, че може да е останало някое училище или детска градина, които да са в тази програма, но и догодина живот и здраве продължаваме със същото темпо“, посочи още премиерът Борисов, като допълни, че трябва да се направи така, че и регионалната, и образователната инфраструктура да се движат в синхрон. По думите му брутния вътрешен продукт на страната до края на годината ще стигне до 4%. „Няма да крия, че съм възложил и за армията и полицията да се направят разчети какво бихме могли допълнително в новия бюджет да направим, защото те бдят за нашата сигурност“, каза още Борисов. „Приходните агенции докладват, че се движим в план със събираемостта. Висок план сме им заложили тази година, ще се справят, така че се надявам в следващите 10-15 дена да подскажем и на другите какво ще правим“, каза още премиерът.", "date": "2017.09.21", "title": "ГОРЕЩА НОВИНА! Борисов даде надежди на армията и полицията за повече пари! Премиерът прогнозира 4% БВП до края на годината"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2%D0%BE%D0%BB%D0%B5%D0%BD-%D0%BF%D0%BE%D0%BA%D0%B0%D0%BD%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F-news691938.html", "text": "Лидерът на \"Атака\" Волен Сидеров ще става младоженец. Тази неделя той ще мине под венчилото с бившата депутатка от партията му Деница Гаджева. Празникът ще е в емблематично заведение в центъра на София. Сред поканените са премиерът Бойко Борисов, министри, лидерите на парламентарните сили в Народното събрание, депутати и журналисти. Залата на ресторанта обаче побира само 150 души, а поканените са много повече, съобщи Дарик. Преди седмица Сидеров раздаде в парламента лимитирана серия от партийния вестник с уводна статия, информираща в шеговит стил за предстоящата сватба. В текста, заместващ поканите за церемонията, се обясняваше и, че в този ден забраната на вицепремиера Валери Симеонов за шум отпада. Сидеров и Гаджева са заедно от няколко години, а през 2015-а се роди синът им. Волен Сидеров-младши ще е шафер на сватбата на майка си и баща си. За да сключат брак, те трябваше да изчакат да приключи делото за развод с предишната партньорка в живота на партийния лидер - Капка Георгиева.", "date": "2017.09.21", "title": "ЕКСКЛУЗИВНО! Волен покани Бойко Борисов на сватбата в неделя"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B4%D0%BD%D0%B5%D1%81-%D0%BD%D0%B5-%D0%BF%D1%8A%D1%82%D1%83%D0%B2%D0%B0%D0%B9%D1%82%D0%B5-news691879.html", "text": "В Деня на мира и прошката не трябва да се нарушава хармонията. Благоприятно е мълчанието. Вършите си работата и мълчите, съветва астрологът Ивелина Пенчева. Бъдете скромни, пише тя в хороскопа за bulgaria.utre.bg. „Хубаво е да се помирите с някого, ако сте скарани. Ако някой дойде при вас да се помири, не го отблъсквайте и не започвайте спор. Добре е за даване на прошка, за сключване на дългосрочни контракти“, добавя астрологът. „Денят е посветен на земята и на всички дела свързани с нея. Свързан е с женското начало, което пак символизира Земята. В този ден трябва да работите със собствените ръце, не само да се обработва земята. Добре е да садите, да поливате, да се работи с дърво. Който работи, ще получи благословия. Да се икономисва светлината. Добре е за зачеване на дете. Не се препоръчва да се бърза, да се пътува и да се започват сексуални връзки“, предупреждава Ивелина Пенчева. „Денят не е подходящ за покупки. Да не се тръгва на дълъг път по възможност. Не е препоръчително да се бездейства“, добавя тя. Според нея е нежелателно да се започва сега цикъл на гладуване. Препоръчват се каши, зърнени продукти, кореноплодни. Да се пият по-малко течности, алкохол също, съветва астрологът. „Придържайте се в облеклото към успокояващи, пастелни цветове, нежно розово, наситено жълто. Не се препоръчват ярки цветове. Да не се съчетава червено със зелено. Да не се носят едновременно топли и студени цветове. Добре е да сте с медни изделия. Може още да е жълт ахат, розов родонит. Да не се носят камъни, съдържащи желязо. Марсианските камъни притеглят към вас лоши събития или ще се натъкнете на трудности в този ден“, предупреждава Ивелина Пенчева. „На ярките сънища не обръщайте внимание. Да се видите, че работите със земята или сте на полето – знак за щастие и късмет. Да приемате храна, особено, ако ядете хляб, това е знак за богатство. Светкавица, огън – знак за неприятности“, добавя астрологът.", "date": "2017.09.21", "title": "ВАЖНО! Днес не пътувайте"}
{"url": "http://pik.bg/%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BE%D1%82%D0%BD%D0%B5%D1%81%D0%B5-%D1%88%D0%B0%D0%BC%D0%B0%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D1%83%D1%87%D0%B5-news691940.html", "text": "Бременна пловдивчанка отнесе шамари заради непослушно куче. Минути преди 21 часа снощи на бул. “Васил Априлов” се разиграл грозен скандал, разказаха очевидци. Бременна жена излязла на разходка с домашния си любимец. Кучето обаче се разлаяло по преминаваща група мъже. Това станало повод за скандал, при който бъдещата майка отнесла няколко шамара. Афектирана, жената се развикала. На помощ се притекъл приятелят й, който бил наблизо, пише още \"Марица\". Крясъците и размяната на удари привлекли вниманието на клиенти на заведение, което се намира на отсрещната страна на булеварда. Трима мъже пресякли пътното платно на бегом и се намесили, за да разтърват скандалджиите. Виковете “Как ще биеш бременната ми жена, бе” и “Що ме удряш” огласяли квартала още няколко минути. Групата, която вече наброявала 7-8 мъже, повечето голи до кръста, и бременната, продължили спора в по-нормален тон. Периодично обаче се чували нови викове. Покрай воинстващата група минали десетки минувачи, но само един от тях решил да се обади в полицията. Сигналът е подаден в 21,08 часа. Патрулката от близкото районно пристигнала в 21, 15 часа, а двамата униформени останали на място да изясняват случая.", "date": "2017.09.21", "title": "Бременна отнесе шамари заради куче"}
{"url": "http://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D0%B5%D1%81%D0%B5%D0%BD%D0%BD%D0%BE%D1%82%D0%BE-%D0%BE%D0%B7%D0%B5%D0%BB%D0%B5%D0%BD%D1%8F%D0%B2%D0%B0%D0%BD%D0%B5-%D0%B2-%D1%81%D0%BE%D1%84%D0%B8%D1%8F-news691893.html", "text": "Началото на инициативите по есенно озеленяване и засаждане на дървета и храсти в Столична община ще бъде поставено от 10.00 часа на бул. „Цар Освободител“ (срещу БНБ), съобщиха от пресцентъра на Столичната община. През предстоящия сезон залесителните инициативи ще се реализират в три посоки: - озеленяване и засаждане на над 1500 дървета покрай улици, булеварди и в междублокови пространства; - озеленяване в дворове на училища и детски градини под надслов „Моето зелено училище“; - старт на засаждането на Новата гора на София в кв. „Суходол“. Новата гора на София ще бъде с площ от 225 декара и се очаква в нея да бъдат засадени 125 000 дървета в рамките на 3 залесителни сезона. Засаждането ще се реализира със съдействието на доброволци – софиянци и гости на града.", "date": "2017.09.21", "title": "Започва есенното озеленяване в София"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B4%D0%B0%D0%B2%D0%B0-624-%D0%BC%D0%BB%D0%BD-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-news691881.html", "text": "624 милиона лева ще отпусне Министерския съвет за подобряване на училищната инфраструктура и саниране на училищни сгради. Министърът на регионалното развитие и благоустройството Николай Нанков ще представи информация за предвидените инвестиции. Те идват по линия на управляваната от министерството Оперативна програма \"Региони в растеж\" за периода 2014-2020 година. В събитието ще участват още министрите на образованието и науката Красимир Вълчев и на младежта и спорта Красен Кралев, както и кметове на общини-бенефициенти по програмата.", "date": "2017.09.21", "title": "Правителството дава 624 млн. за ремонт на училищата"}
{"url": "http://pik.bg/%D1%85%D1%80%D0%B8%D1%81%D0%B8%D0%BC%D0%B0-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81-%D0%BC%D0%B8%D0%BB%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%BD%D0%B8%D0%B5-%D1%81%D0%BC%D0%B5-%D0%B5%D0%B4%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BD%D1%8F%D0%BC%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BC-news691887.html", "text": "\"В никакъв случай нямаме различия, но като във всяко семейство имаме обсъждания. След проверките сме направили обсъждания, как трябва да протекат проверките. Още миналото лято правихме проверки за шума, само дето не съм ходила аз лично\", заяви пред Би Ти Ви министърът на туризма Николина Ангелкова по повод искрите между нея и вицепремиера Валери Симеонов. Ангелкова е категорична, че са необходими промени по родното Черноморие и в законодателството. Според нея няма никакво разминаваме между нея и лидерът на НФСБ, дори напротив, двамата се допълвали. \"Министерството на туризма съществува от три години и мисля, че се справяме много добре. Валери Симеонов е ресорен вицепремиер и има разбирателство между нас. Всички големи туроператори са на мнение, че сме тръгнали на прав път и предлагаме високо качество на туризма\", заяви Ангелкова. Тя допълни още, че миналата година също са се правели проверки за шума по Черноморието, само дето тя не е ходила лично.", "date": "2017.09.21", "title": "ХРИСИМА! Ангелкова с мили думи към Валери Симеонов: Ние сме едно семейство, няма напрежение между нас"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0-news691882.html", "text": "Хиляди хора, подкрепящи спорния референдум за отцепването на Каталуния от Испания, излязоха вчера на протест по улиците на Барселона на фона на засилващите се правителствени репресии срещу вота за независимост, съобщи АП. Испанските правоохранителни органи арестуваха вчера дузина представители на каталунските власти и иззеха 10 милиона бюлетини, отпечатани за планирания на 1 октомври вот. Това са първите арести на каталунски официални лица, откакто през 2011 г. започна кампанията за организиране на гласуване за независимост. Регионалните власти казаха, че няма да изпълнят заповедта на Конституционния съд да преустановят организацията на допитването на 1 октомври, докато съдиите правят оценка дали то не противоречи на конституцията. Министър-председателят на Испания Мариано Рахой призова в телевизионно обръщение ръководителите на регионалното правителство \"да се откажат веднъж завинаги от тази ескалация на радикализъм и неподчинение\", предаде БТА, цитирайки АФП. \"Още има време да се избегнат по-лоши неща\", каза Рахой, след като 14 представители на регионалното каталунско правителство бяха арестувани и това доведе до улични демонстрации срещу испанското правителство и полиция. \"Те знаят, че този референдум не може да се осъществи. Той никога не е бил законен, нито легитимен, а сега повече от всякога е просто една химера\", допълни той. Докато той говореше, хиляди протестираха в центъра на Барселона срещу арестите на хора от регионалното правителство. \"Окупационните сили вън!\", скандираха някои протестиращи. \"Ще гласуваме, за да сме свободни\", се четеше на някои плакати. Имаше сцени на напрежение и сблъсъци между силите на реда и демонстранти, съобщи журналист от АФП от мястото на събитието. Говорител на испанското министерство на вътрешните работи потвърди, че са извършени 14 ареста, главно на високопоставени кадри на правителството на Каталуния. Испанското вътрешно министерство не каза кои са арестуваните, но каталунското регионално правителство потвърди, че сред тях са Жозеп Мария Жове, генерален секретар по икономическите въпроси и Луис Салвадо, секретар по данъчните въпроси. Каталунският премиер Карлес Пучдемон заклейми действията на полицията като \"незаконни\" и обвини националното правителство в \"тоталитарно\" поведение. Силите на реда извършиха десетки обиски, някои от които продължиха и вечерта. Гражданската гвардия конфискува вчера над 10 милиона бюлетини. При обиск в склад в малко градче край Барселона са били иззети също така документи, предназначени за изборните секции и служителите в тях. Каталунският клон на испанския Върховен съд каза вчера, че около 20 души са разследвани за неподчинение и злоупотреба с власт, свързани с референдума. След съдебна заповед полицията претърси 42 места, включително шест офиса на регионалните власти, частните офиси и домове на длъжностни лица и три компании в Барселона. Министърът на финансите замрази сметките на каталунската изпълнителна власт и реши да се заеме пряко с управлението на финансите на Каталуния, с което драстично ограничи финансовата автономия на областта. Футболният клуб \"Барселона\" също не остана безучастен и се намеси в дебата с изявление, че \"осъжда всяко действие, което може да попречи на хората да упражняват (демократичните си) права\". Каталуния разполага с широки правомощия за самоуправление, но ключови сектори като инфраструктурата и данъците са в ръцете на централните власти. Огромна част от нейното 7,5-милионно население подкрепя произвеждането на референдум, като приблизително половината от него иска независимост, а другата половина предпочита Каталуния да остане част от Испания, отбеляза АП.", "date": "2017.09.21", "title": "Напрежението в Каталуния се повишава"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B3%D0%BB%D0%B0%D1%81%D1%83%D0%B2%D0%B0-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BC%D0%B2%D1%80-news691889.html", "text": "дневния ред Парламентът ще гласува на първо четене промени в Закона за МВР. Това предвижда третата точка от на депутатите за днешното пленарно заседание. Основна цел на законопроекта е прецизиране на текстове и отстраняване на несъвършенства в отделни разпоредби в ЗМВР, както и изменения и допълнения в други закони, свързани с функционалната компетентност на Министерството на вътрешните работи. С проекта се разширяват правомощията на полицейските органи на Главна дирекция „Гранична полиция“, които ще могат да осъществяват оперативно-издирвателна дейност и разследване на престъпления, свързани с функционалната им компетентност на територията на цялата страна. Урежда се осигуряване на дългосрочно и устойчиво изискване за професионалната подготовка на разследващите полицаи. Предложените промени в Закона за движение по пътищата са с цел въвеждане на европейското законодателство за регистрация на превозни средства, както и промени в санкционните и други разпоредби, с които да се отстранят съществуващите несъвършенства при правоприлагането от компетентните органи. На първо четене ще бъдат гласувани и промени в Закона за управление на средствата от Европейските структурни и инвестиционни фондове и в Закона за администрацията. Очаква се народните представители да продължат с дебатите по промените в Наказателния кодекс, внесени от Министерския съвет.", "date": "2017.09.21", "title": "ИЗВЪНРЕДНО В ПИК TV! Парламентът гласува закона за МВР"}
{"url": "http://pik.bg/%D0%B8%D1%80%D0%B0%D0%BD%D1%81%D0%BA%D0%B0-%D1%85%D0%B0%D0%BA%D0%B5%D1%80%D1%81%D0%BA%D0%B0-%D0%B3%D1%80%D1%83%D0%BF%D0%B0-%D0%B5-%D0%B0%D1%82%D0%B0%D0%BA%D1%83%D0%B2%D0%B0%D0%BB%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B2-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D1%81%D0%B0%D1%89-%D0%B8-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-news691884.html", "text": "Група хакери, за които се подозира, че работят в Иран за неговото правителство са атакували авиационни и петролохимически компании в Саудитска Арабия, САЩ и Южна Корея, предупреди днес американската фирма за киберсигурност Файърай (FireEye), предаде БТА, позовавайки се на АП и Ройтерс. В доклад на американската компания се казва, че предполагаемите ирански хакери са вкарвали в атакуваните информационни системи нов вид зловреден софтуер. Групата хакери е наречена АРТ 33 (акроним на английското advanced persistent threat - напреднала постоянна заплаха). Групата пращала имейли, предлагащи фалшиви оферти за работа. Чрез тях хакерите получавали достъп до мрежите на компаниите. Хакерите използвали и фалшиви домейни, така че да изглежда, че съобщенията са пратени например от компанията Боинг. Киберпиратите крадели данни от компютрите в продължение на между 4 и 6 месеца. Зловредният вирус, който те вкарвали в компютрите, пък можел да ги унищожи напълно. В кода на вируса имало инструкции на фарси, официалния език в Иран.", "date": "2017.09.21", "title": "Иранска хакерска група е атакувала компании в Саудитска Арабия, САЩ и Южна Корея"}
{"url": "http://pik.bg/%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-ii-%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%82%D0%BE-%D1%81%D0%B8-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5-news691885.html", "text": "Кралица Елизабет II е организирала собственото си погребение, съобщи Нова телевизия. Елизабет II е най-дълго управляващият монарх в световната история. Британският престол до такава степен се свързва с нейното име, че е трудно да повярваш, че тази ера ще свърши. Тъй като всички сме смъртни обаче, от Бъкингамския дворец вече имат стриктна организация за събитията, които ще се случат в дните след кончината на кралицата.", "date": "2017.09.21", "title": "Кралица Елизабет II е организирала собственото си погребение"}
{"url": "http://pik.bg/%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BE%D1%82-%D0%BD%D1%8E-%D0%B9%D0%BE%D1%80%D0%BA-%D0%BA%D0%BE%D0%BB%D0%BA%D0%BE%D1%82%D0%BE-%D0%B8-%D0%BF%D0%B0%D1%80%D0%B8-%D0%B4%D0%B0-%D0%B8%D0%B7%D1%85%D0%B0%D1%80%D1%87%D0%B8%D0%BC-%D0%BD%D1%8F%D0%BC%D0%B0-%D0%B4%D0%B0-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D0%BC%D0%B5-100-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D0%B5%D0%B2%D1%80%D0%BE-news691902.html", "text": "Продължаването на политиката на отворени врати в Европа не само ще отнеме много средства за сигурност и социални програми, но проблемите на място в страните с конфликти няма да бъдат решени. Това каза в Ню Йорк президентът Румен Радев пред камерата на БНТ. Колкото и средства да изхарчим в Европа, никога няма да си гарантираме 100 процента сигурност, подчерта той. Вместо да се борим да осигурим своята сигурност вътре в Европа и да даваме социална помощ на тези хора вътре в Европа, трябва тези пари да се насочват към държавите с проблемите и конфликтите, да се изградят зони за сигурност, центрове за искане на убежища, но там, заяви държавният глава. Тази тема беше акцент и в официалните срещи на вицепремиера и министър на външните работи Екатерина Захариева в ООН с първите дипломати на Ливан и Саудитска Арабия. Захариева подчерта, че настояването на тези страни е за нов начин на усвояване на огромните средства, които ЕС отпуска за справяне с мигрантската криза. След вчерашната си реч от най-високата световна трибуна - тази на Общото събрание на ООН, президентът заяви, че бъдещето на организацията е в борбата за предотвратяване на конфликти и за търсене на мирни решения с всички възможни средства на дипломацията. В ООН държавният глава получи подкрепа на най-високо ниво по българската позиция за нуждата от нова стратегия за разрешаване на мигрантската криза. Той отправи и официална покана към президента на САЩ Доналд Тръмп за посещение у нас. Президентът Румен Радев получи пълна подкрепа от председателя на 72-орото Общо събрание на ООН Мирослав Лайчак за изразената от него позиция за ролята, която организацията трябва да играе бъдеще за предотвратяване на конфликти. Пред български медии Радев каза, че Лайчак се присъединил към позицията му за нуждата от пълна трансформация на досегашната стратегия за разрешаване на мигрантската криза. В ООН президентът изказа и категоричната подкрепа на страната ни за инициативата на Еманюел Макрон за глобален акт за екологичните промени в климата. Той нарече това лидерство на световно ниво и посочи, че дори САЩ обмислят връщането си към Парижкото споразумение за климата след последиците на урагана „Ирма“. Фокусът на външнополитическите контакти на президента Румен Радев е насочен към разширяването на политическия хоризонт на страната ни към държавите от Средна Азия и Бризкия Изток - там, където по думите му, преди години сме имали изключително добри позиции. След срещи с президентите на Иран, Узбекистан, с краля на Йордания и с много други, Румен Радев подчерта, че в тази посока ще разчита на подкрепа от премиера Бойко Борисов, защото по думите му само заедно могат да успеят. Добро послание за България и бъдещото на стратегическите двустранни отношения Румен Радев е получил от Доналд Тръмп на официалната вечеря ,дадена от него и съпругата му Мелания, дадена вчера за лидерите на държавите-членки на ООН.", "date": "2017.09.21", "title": "Румен Радев от Ню Йорк: Колкото и пари да изхарчим, няма да гарантираме 100% сигурност в Европа "}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BA%D1%80%D0%B8%D0%B7%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B3%D0%BB%D0%B0%D0%B2%D1%87%D0%B5%D0%B2-%D0%B8%D0%B7%D0%BF%D1%80%D0%B0%D0%B2%D0%B5%D0%BD-%D0%BF%D1%80%D0%B5%D0%B4-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC-news691905.html", "text": "Голяма криза е настанала в парламента. За това съобщи председателят Димитър Главчев, който обяви, че има голям проблем с някои от пултовете за гласуване на депутатите. Още вчера по време на гласуванията от групата на БСП заявиха, че изпитват големи трудности с апаратурата в пленарна зала. \"Получих оплаквания от народният представител Драгомир Стойнев, че има проблеми с пулта за гласуване. Днес и народния представител Снежана Дукова ме уведоми за същото. Ще се заема сериозно с този проблем\", заяви Димитър Главчев. Той се ангажира още днес заедно с администрацията да решат проблема в максимално кратки срокове.", "date": "2017.09.21", "title": "ЕКСКЛУЗИВНО И ПЪРВО В ПИК! Криза в парламента, Главчев изправен пред голям проблем "}
{"url": "http://pik.bg/%D1%82%D1%80%D0%B5%D0%B2%D0%BE%D0%B3%D0%B0-%D0%B8%D0%BC%D0%B5%D1%82%D0%BE-%D0%BC%D1%83%D1%85%D0%B0%D0%BC%D0%B5%D0%B4-%D0%B2%D0%BB%D0%B5%D0%B7%D0%B5-%D0%B2-%D1%82%D0%BE%D0%BF-10-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news691891.html", "text": "В Англия и Уелс в топ 10 на най-популярните имена за момчета влезе името Мухамед. То се нареди на осмо място. Данните са на националното статистическо управление. Миналата година с това име са били кръстени 3908 бебета. Номер едно е името Оливър – така са наречени 6 600 новородени момченца през миналата година. На второ и трето място се нареждат имената на британските принцове – Хари и Джордж. В десетката са още Джек, Джейкъб, Ной, Чарли, Томас и Оскар. Най-популярното име сред момичетата е Оливия – над 5000 новородени момичета носят това име. Година по-рано бе Амелия. Сега то е на втора позиция. Топ 10 е допълнен от Емили, Айла, Ава, Изабела, Лили, Джесика, Ела и Мия. Общо миналата година в Англия и Уелс са се родили над 696 000 деца.", "date": "2017.09.21", "title": "ТРЕВОГА! Името Мухамед влезе в топ 10 във Великобритания"}
{"url": "http://pik.bg/%D1%82%D0%B5%D0%B6%D0%BA%D0%B0-%D1%82%D1%80%D0%B0%D0%B2%D0%BC%D0%B0-%D1%80%D1%83%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%B0%D0%BF%D0%BB%D0%B0%D0%BD%D0%B5%D1%80%D0%B8%D1%81%D1%82-%D0%BA%D0%BE%D0%B9%D1%82%D0%BE-%D1%81%D0%B5-%D0%BF%D1%80%D0%B5%D0%B1%D0%B8-%D0%BA%D1%80%D0%B0%D0%B9-%D1%81%D0%BE%D0%BF%D0%BE%D1%82-%D0%B5-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81-%D0%BF%D0%BE%D1%82%D1%80%D0%BE%D1%88%D0%B5-news691923.html", "text": "Руският парапланерист, който се преби край Сопот, е на ръба на живота с потрошен гръбнак. Въпреки че е стабилизиран, травмите в гръбнака са изключително сериозни и лекарите все още се въздържат от оперативна интервенция. Руснакът продължава да е в реанимацията на болница „Св. Анна“, а днес разширен лекарски консилиум ще преценява как ще продължава лечението му. Припомняме, че руският фен на екстремните спортове претърпя по спешност операция в Клиниката по ортопедия и травматология на УМБАЛ \"Св. Анна\" след инцидента. Фиксирани са тежките счупвания на двете подбедрици и глезена, както и има фрактури на ребрата. „Състоянието на руския парапланерист е изключително тежко. До голяма степен травмите на фрактурите са овладени“, обяви преди ден пред ПИК д-р Евгени Нешев, началник на първо отделение в клиника по ортопедия и травматологията МБЛАЛ „Св. Анна“. Десетки приятели на пострадалия вече са дали кръв за нуждите му като е тръгнала и кампания за събиране на средства, с които евентуално да се подпомогнат операциите и последващото възстановяване.", "date": "2017.09.21", "title": "ТЕЖКА ТРАВМА! Руският парапланерист, който се преби край Сопот, е на ръба на живота с потрошен гръбнак"}
{"url": "http://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%BA%D0%B0%D1%80%D0%BB%D0%BE%D0%B2%D0%BE-%D0%BA%D0%BE%D0%BB%D0%B0-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0-%D0%B2-%D1%81%D1%82%D1%8A%D0%BB%D0%B1-news691906.html", "text": "Жестока катастрофа смрази кръвта на шофьорите тази сутрин на изхода на Пловдив към Карловско шосе. Лъскава черна кола се заби челно в електрически стълб. При удара е пострадала и разделителната мантинела. Засега не са ясни причините за катастрофата, нито какво е състоянието на шофьора и пътниците от смачкания автомобил. Полицейски екип изяснява на място причините за мелето.", "date": "2017.09.21", "title": "Катастрофа на изхода на Карлово, кола се размаза в стълб"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BC%D0%BE%D0%BC%D1%87%D0%B5%D1%82%D0%B0%D1%82%D0%B0-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D1%83%D1%87%D0%B8%D1%82%D0%B5%D0%BB%D1%8F-%D0%B2-%D1%81%D0%B0%D0%B4%D0%BE%D0%B2%D0%BE-%D1%82%D0%BE%D0%B9-%D1%81%D0%B5-%D0%B7%D0%B0%D1%8F%D0%B6%D0%B4%D0%B0%D1%88%D0%B5-%D1%81-%D0%BD%D0%B0%D1%81-%D0%B8-%D0%BD%D0%B8-%D0%BE%D0%B1-news691904.html", "text": "Учителят по английски се заяждаше с нас и с другите ученици. Обиждаше ни по най-различни начини твърди Васко. Не съм удрял господина. Натопиха ме категоричен е той. Васко твърди, че полицаите в Садово са ги набили, след като са ги задържали. Аз също щях да го бия миналата година, защото се прави на тарикат. Не ни дава да се закачаме с момичетата\" категоричен е братът на Васко. Учителят е виновен, каза бабата на момчето, което удари с кол учител по английски. Тя заяви, че Атанас е задържан за 72 часа. Изчакваме да видим какво ще стане и дали ще го освободят. Според бабата учтелят се е заяждал с децата от училище и с Наско.\"Учителят по английски е много виновен\", каза тя. Заедно с Атанас бяха задържани още двама ученици. Единият от тях  - Васко, е бил освободен след като се е установило че не е участвал в побоя, а се е опитал да го спре. Той разказа, пред Нова тв, че в последствие са били бити в садовската полиция.  Не знам защо Наско е нападнал учителя, но г-н Велков е много гаден. Още миналата година се заяждаше с нас. Още миналата година с Наско имаха конфликт, заяви ученикът.", "date": "2017.09.21", "title": "НАПРЕЖЕНИЕТО ПРОДЪЛЖАВА! Момчетата, нападнали учителя в Садово: Той се заяждаше с нас и ни обиждаше на мангали"}
{"url": "http://pik.bg/%D0%B0%D0%BF%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0%D1%82%D0%B0-%D0%B2%D0%B8%D0%BD%D0%B5%D1%82%D0%BA%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B5-%D0%BF%D0%BE-%D1%81%D0%BA%D1%8A%D0%BF%D0%B0-%D0%BE%D1%82-%D1%81%D0%B5%D0%B3%D0%B0%D1%88%D0%BD%D0%B0%D1%82%D0%B0-news691903.html", "text": "Цената на електронната винетка за леките коли ще бъде същата, каквато е и в момента, а именно - 97 лева. Това заяви в сутрешния блок на Нова телевизия \"Здравей, България\" инженер Светослав Глосов, член на ръководството на Агенция \"Пътна инфраструктура\". Електронните стикери за пътуване ще бъдат въведени до две години, когато заработи тол системата. Ще можем да си ги купуваме през таблет и смартфон. Те ще важат 12 месеца от датата им на издаване. Ще има и дневни винетки, коментира още членът на ръководството на АПИ. \"След като сте си заплатили винетката, номерът на колата ви ще бъде въведен системата. Ако нямате възможност да си закупите стикера сами онлайн, ще можете да го сторите във всеки пункт, в който и в момента се продават винетки, и вашите данни ще бъдат въведени в електронната система\", коментира още Светослав Глосов.", "date": "2017.09.21", "title": "АПИ: Цената на електронната винетка няма да е по-скъпа от сегашната"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D0%B2-%D0%B3%D0%B0%D0%BB%D0%B8%D1%87%D0%B5-%D0%BD%D0%B5-%D1%81%D0%BF%D0%B8%D1%80%D0%B0-%D0%B7%D0%B0%D0%BF%D0%B0%D0%BB%D0%B5%D0%BD%D0%B8-%D0%BA%D1%8A%D1%89%D0%B8-%D0%B8-%D0%B7%D0%B0%D0%BF%D0%BB%D0%B0%D1%85%D0%B8-%D0%BF%D1%80%D0%B5%D0%B4%D0%B8-%D0%B4%D0%B5%D0%BB%D0%BE%D1%82%D0%BE-%D0%BD%D0%B0-%D1%86%D0%B5%D0%BD%D0%BA%D0%BE-%D1%87%D0%BE%D0%BA%D0%BE%D0%B2-news691895.html", "text": "Хвърлиха някаква течност и пожарът започна. Едва успях да се спася. За мен това е опит да ме запалят и мен, защото всеки знае, че съм инвалид и трудно мога да изляза. Това заяви охранителят на запалената сграда пред Би Ти Ви. Хората са сигурни, че Цеци Тинчев, дясната ръка на Ценко Чоков, стои зад пожара в Галиче и имота на семейство Попови. Елеонора Попова заяви, че хората вече масово се изнасят от селото. Жената на Ценко Чоков е сигурна, че мъжът й няма нищо общо с палежа и според нея Веселен Веселинов умишлено бави процеса. \"Искаме да въстържествува справедливостта. Никой не отразява от съда как свидетелите казват, че са принудени да свидетелстват от Веселин Попов\", заяви съпругата на Чоков. Емил Марков един от пострадалите сподели за ужаса, който го е сполетял. \"На 29 август карах съпругата си да си хване автобуса и ме напада човек от охраната на Чоков и ме преби. Черепа ми е счупен, крака ми\", заяви Марков. Синът му допълни, че продават всичките си имоти, като заяви синът на Чоков и Тинчев ги принуждавали да си оттеглят показанията, защото иначе лошо им се пише.", "date": "2017.09.21", "title": "УЖАСЪТ В ГАЛИЧЕ НЕ СПИРА! Запалени къщи и заплахи преди делото на Ценко Чоков"}
{"url": "http://pik.bg/%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B8%D1%87%D0%BD%D0%B0-%D0%BA%D0%BE%D0%BB%D0%BE%D0%BD%D0%B0-%D0%BE%D1%82-%D0%BA%D0%B0%D0%BC%D0%B8%D0%BE%D0%BD%D0%B8-%D1%81%D0%B5-%D0%BE%D0%B1%D1%80%D0%B0%D0%B7%D1%83%D0%B2%D0%B0-%D0%BD%D0%B0-%D0%B3%D0%BA%D0%BF%D0%BF-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82-news691878.html", "text": "пресцентъра на ГД „Гранична полиция” На българо-румънската граница на ГКПП \"Дунав мост” – Видин на изход от страната се е образувала 5 км колона от изчакващи товарни автомобили, съобщиха от . На останалите контролно-пропускателни пунктове на границата ни със Сърбия, Македония, Гърция и Турция трафикът е нормален. Фериботът Оряхово – Бекет работи само през деня поради ниското ниво на река Дунав.", "date": "2017.09.21", "title": "Километрична колона от камиони се образува на ГКПП \"Дунав мост\""}
{"url": "http://pik.bg/%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81-%D0%B2%D0%B8%D1%81%D0%BE%D0%BA%D0%BE-%D0%B4%D0%BE%D0%B2%D0%B5%D1%80%D0%B8%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B5%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%82%D0%B0%D0%BC---%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD-news691930.html", "text": "Високо доверие имат българите към Германия, показва телефонно проучване извършено и финансирано от „Галъп интернешънъл”. На страната у нас се гледа като на основен външнополитически пример. Доверието е високо, както и подкрепата за политиката - критичната позиция на Германия по отношение на преговорите с Турция среща подкрепа и у нас. Това са част от изводите от многогодишната изследователска програма на „Галъп интернешънъл“, част от които агенцията публикува в навечерието на немските избори. През септември доверието в Германия у нас решително надвишава недоверието. 53% отговарят с „да“ на въпроса „Имате ли доверие в Германия?“, а 34% казват „не“. Такива са и обичайните в годините нива. Съществен въпрос в немските избори стават отношенията с Турция. Българското обществено мнение проявява очаквана неохота към преговори с Турция. Тук влияние оказват и исторически наслоявания, както и развитията около Турция в последните години. Отношението у нас към Германия се колебае в стойности, които често надвишават дори и доверието в Русия. В България, по традиция, отношението към Русия пък остава по-благосклонно в сравнение с отношението към САЩ. Във връзка с това, очаквано, по-сдържано остава и отношението към НАТО. НАТО и Европейският съюз показват признаци на възстановяване на поразклатеното доверие сред българите и в последните месеци доверието в ЕС се връща на нива от около 60%, след като в изминалите, кризисни за съюза, месеци и години се колебаеше на нива от 50%. Заедно с това и имиджът на НАТО укрепва със стабилизиране на доверието около 35%. Тепърва обаче трябва да се наблюдава дали тези тенденции са устойчиви. Изследването за месец септември е проведено в период: 7-14 септември 2017 г. сред 808 пълнолетни българи.", "date": "2017.09.21", "title": "ПРОУЧВАНЕ! Българите с високо доверие в Германия преди изборите там - подкрепят спирането на преговорите за членство на Турция в ЕС (ГРАФИКИ)"}
{"url": "http://pik.bg/%D1%8F%D0%B9%D1%86%D0%B0-%D1%81-%D1%84%D0%B8%D0%BF%D1%80%D0%BE%D0%BD%D0%B8%D0%BB-%D0%BD%D0%B0%D1%82%D1%80%D0%BE%D0%B2%D0%B8%D1%85%D0%B0-%D0%B4%D1%8F%D0%B4%D0%BE-%D0%B8-%D0%B2%D0%BD%D1%83%D1%87%D0%B5-news691907.html", "text": "Дядо и внучка се натровиха с яйца с фипронил в бургаския квартал „Лазур”. Те получили силен обрив, след като изяли сладкиш, направен със заразените яйца. Наложило се да бъдат консултирани в болницата, пише \"Телеграф\", позовавайки се на местния сайт „Флагман”. Изследванията доказали, че проблемът е в яйцата, които са изяли. След като се установило, че семейството е натровено, партидите в кварталния магазин били проведени. Оказало се, че номерата им са на една от трите опасни партиди, за които има предупреждение да не консумираме. „Купих голямо количество яйца от магазин „Болеро” в жк „Лазур”, с които направих сладкиш. Тъй като вече се говореше за яйца, които са замърсени с поразяващо здравето химическо вещество, аз огледах всички опаковки и купих най-скъпите – за да съм убедена, че няма да имам проблем”, разказа близка на пострадалите дядо и внучка. Те са от една от най-авторитетните фамилии на потомствени магистрати в Бургас. „Върнах се с неупотребените от нас яйца в магазина и се обърнах към управителя с молба да ги приемат и в крайна сметка да изтеглят от щандовете си вредната за здравето стока. Управителят се държа с мен арогантно. Той заяви, че мога да оставя при тях неизползваните яйца, но нямат никакво намерение да ми възстановят похарчените пари, нито да поемат отговорност”, оплака се жената.   Вчера сутринта министърът на земеделието Румен Порожанов обяви, че 1.5 млн. яйца с фипронил ще бъдат унищожени. Той обясни,ч е заразените яйца стават опасни, когато човек, тежащ около 70 кг., консумира 70-80 за около седмица. Хиляди яйца, които са били замразявани със забраненият препарат фипронил, са достигнали потребителската мрежа в Пловдив миналата седмица, потвърдиха от Областната дирекция по безопасност на храните. Около 250 000 яйца са били намерени и са възбранени в склад в Търговиите в Пловдив. Част от тях - около 20-30 000 бройки с партидни номера 3BG04001, 1BG04001 и 3BG04003, са били доставени и по рафтовете в магазините в областния център. Миналия вторник обаче всички количества са били иззети от склада и от търговската мрежа. Те ще бъдат унищожени чрез загробване, тъй като не могат да се изгорят заради наличието на химическо вещество. От дирекцията успокоиха, че те могат да бъдат вредни за здравето на човека само ако всеки ден се консумират по килограм-два от тях, което на практика не е възможно. Яйцата от трите партиди са поставени под възбрана и са произведени от фирмите \"Консорциум Агробизнес\" АД и \"Агроинвестпродукт\" ООД.", "date": "2017.09.21", "title": "Яйца с фипронил натровиха дядо и внуче"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BC%D0%B8%D1%85%D0%B0%D0%B8%D0%BB-%D0%BC%D0%B8%D0%BA%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B1%D1%81%D0%BF-%D0%B1%D0%B8%D0%B2%D1%88%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D0%BF%D0%BE%D0%B7%D0%B8%D1%82%D0%B0%D0%BD%D0%BE-20-%D0%B3%D0%B5%D1%80%D0%B3%D0%BE%D0%B2--news691898.html", "text": "\"Политиката в България е силно обезценена\", заяви бившият лидер на БСП по повод вчерашното гласуване за членове на ВСС в парламента, които той не одобрява. \"В БСП има пробелми. Политиката отиде на заден план, а на преден план излизат периодични скандали. Скандалът с Георги Гергов за няколко месеца замени важни теми от дневния ред на българина\", отправи остра критика Миков. По повод доклада за националната сигурност, бившият лидер на левизата заяви: \"Русия не е заплаха за сигурността ни. България сама е заплаха за себе си\", категоричен е Миков, като подчерта, че армията ни е пред колапс и няма военни. \"Смешно е комплексарското поставяне на България, това е слугинско поведение. Ти си член на НАТО, трябва да имаш позиция. Нинова трябваше да има ясна и остра позиция, че дори и като член на НАТО не може да обявим Русия за заплаха. Какво ще ни вземат, диамантите, петрола ...\", заяви с остър тон Миков. \"Гергов спомогна Нинова да стане председател на партията. Той трудно може да бъде водач на опозицията. Това че има различно мнение, след като беше изваден от Изпълнителното бюро  не значи, че трябва да бъде приет като водач на опозицията. Прекалено е сравняването на Гергов с Иван Грозни\", коментира Миков. Миков допълни, че не стои на страна от БСП и участва в определени проблеми. Той допълни, че няма как да не е обиден, след като в разрез с Конституцията едно лице направи така, че хора които са били народни представители в един момент им се забранява. \"Това решение беше абсурдно и обидно\", допълни още Миков.", "date": "2017.09.21", "title": "ЕКСКЛУЗИВНО! Михаил Миков с разтърсващ коментар за БСП! Бившият лидер на \"Позитано\" 20: Гергов не е Иван Грозни, той помогна Корнелия да оглави партията "}
{"url": "http://pik.bg/%D0%B1%D0%BB%D0%B0%D0%B3%D0%BE%D1%80%D0%BE%D0%B4%D0%BD%D0%B0-%D0%BA%D0%B0%D1%83%D0%B7%D0%B0-%D1%84%D0%BE%D0%BD%D0%B4%D1%8A%D1%82-%D0%BD%D0%B0-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%BA%D0%B0%D0%BF%D1%80%D0%B8%D0%BE-%D0%B4%D0%B0%D1%80%D0%B8-20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B8-%D0%BE%D1%80%D0%B3%D0%B0%D0%BD%D0%B8%D0%B7-news691859.html", "text": "Фондът на холивудската суперзвездта Леонардо ди Каприо Leonardo DiCaprio Foundation е направил дарения на над сто организации за развитие на програми за защита на околната среда. От средствата ще могат да се възползват програми за опазване на морските запаси, за борбата със замърсяването на въздуха и природата, и други екологични програми. Общата сума на дарените средства е 20 милиона долара, което е рекордно дарение за фондацията на Ди Каприо. „За нас е голяма гордост, че поддържаме работата на над сто организации както в Съединените щати, така и зад граница – заяви Леонардо ди Каприо в свое изказване на конференция в Йейлския университет. – С нашите дарения организациите действат активно по места. Работят за защитата на океаните, горите и изчезващите видове животни и запазването им за бъдещите поколения. Освен това получават шанса да решават проблеми, свързани с климатичните промени“. Киноактьорът призова политиците по-активно да съдействат на природозащитните програми и да проявяват много по-голяма отговорност за бъдещето на планетата. Благодарение на активната си гражданска позиция и благотворителната си дейност, свързана със защитата на околната среда, през 2014 година носителят на „Оскар“ бе назначен за посланик на ООН по въпросите на климата.", "date": "2017.09.21", "title": "Благородна кауза! Фондът на Леонардо ди Каприо дари 20 милиона долара на екологични организации"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B8-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D0%BE%D0%BD-%D0%B0%D0%BA%D0%BE-%D0%BD%D0%B5-%D0%B1%D1%8A%D0%B4%D0%B0%D1%82-%D0%BD%D0%B0%D0%BF%D1%80%D0%B0%D0%B2%D0%B5%D0%BD%D0%B8-%D1%80%D0%B5%D1%84%D0%BE%D1%80%D0%BC%D0%B8-%D0%B2-%D0%BE%D1%80%D0%B3-news691851.html", "text": "Британският министър по международното развитие Прити Пател заяви, че Великобритания има намерение да съкрати финансирането на ООН, ако организацията не проведе спешни реформи, съобщава РИА Новости. „За последните 70 години ООН се превърна в множество агенции, организации с милиардни задължения, програми с огромни извънредни разходи, които са с твърде слаба координация и неработещи схеми за преразпределение на ресурсите и неефективни при оказването на помощ“, отбелязва Пател. В изказването си пред Общото събрание на ООН тя каза още, че почти една трета от общия обем на британското финансиране за развитието на различни организации и хуманитарни агенции през следващата година ще зависи пряко от поситгнатите резултати и направените реформи. „От името на британските данъкоплатци британското правителство има намерение да насочи средствата на страната към приоритетните направления на ООН. Призовавам и останалите страни да постъпят по този начин“, категорична бе Пател.", "date": "2017.09.21", "title": "Великобритания заплаши да намали финансирането на ООН, ако не бъдат направени реформи в организацията"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BF%D1%83%D1%81%D0%BD%D0%B0-%D1%82%D1%80%D0%BE%D0%BB%D0%B5%D0%B8-%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-news691892.html", "text": "По улиците на турския град Малатия от вторник се движат розови тролейбуси, които са само за жени, съобщава „Хюриет дейли нюз“. Разделението на градския транспорт по полов признак предизвика ожесточени спорове сред жителите на града, а и в цяла Турция. Някои определят нововъведението като „полов апартейд“. В първия ден най-неприятно изненадани останаха мъжете, които не знаеха за промяната, и останаха шокирани, че не могат да се возят в тях. Някои жени са доволни от нововъведението, но други го окачествиха като дискриминация. Засега тролейбусите са само два и се движат 8 пъти дневно. Управляват се също от жени.", "date": "2017.09.21", "title": "Турция пусна тролеи само за жени"}
{"url": "http://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%BE%D1%81%D1%82%D0%B8%D0%B3%D0%BD%D0%B0-230-%D0%B4%D1%83%D1%88%D0%B8-news691853.html", "text": "Броят на жертвите на земетресението в Мексико достигна 230 души, съобщи ръководителят на Националната аварийно-спасителна служба в Мексико Луис Фелипе Пуенте, цитиран от РИА Новости. „Броят на жертвите на земетресението достигна 230 души“, написа Пуенте в личния си профил в „Туитър“. Спасителните операции продължават.", "date": "2017.09.21", "title": "Броят на жертвите от земетресението в Мексико достигна 230 души"}
{"url": "http://pik.bg/%D0%B2-%D1%88%D0%BE%D1%82%D0%BB%D0%B0%D0%BD%D0%B4%D0%B8%D1%8F-%D0%BD%D0%B5-%D1%81%D0%B0-%D1%81%D0%B5-%D0%BE%D1%82%D0%BA%D0%B0%D0%B7%D0%B0%D0%BB%D0%B8-%D0%BE%D1%82-%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-news691852.html", "text": "Първият министър на Шотландия Никола Стърджън, заяви, че не е сигурна кога ще свика втори референдум за независимост от Великобритания, съобщава Daily Telegraph, цитирани от Фокус. Стърджън коментира, че е обмисляла възможността за второ допитване до местните граждани, във връзка с течащите преговори за Брекзит, като е достигнала до извода, че „хората се чувстват много несигурни относно всичко в момента“. По-рано някои медии разпространиха информация, в която се поставяше под въпрос свикването на втори референдум, но изявлението на Стърджън опроверга тази информация.", "date": "2017.09.21", "title": "В Шотландия не са се отказали от идеята за провеждането на нов референдум за независимост"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D1%82-57-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%BE%D1%81%D1%82%D1%80%D0%BE%D0%B2-%D1%8F%D0%B2%D0%B0-news691854.html", "text": "Земен трус с магнитут 5,7 по скалата на Рихтер е бил регистриран в района на крайбрежието на индонезийския остров Ява, съобщават от Геоложката служба на Съединените щати, цитирани от РИА Новости. Трусът е станал в 02:59 часа българско време. Епицентърът е бил на 125 километра североизточно от град Субарая, на дълбочина 588 километра. Данни за жертви и разрушения за момента няма.", "date": "2017.09.21", "title": "Земетресение с магнитут 5,7 по Рихтер бе регистрирано край остров Ява"}
{"url": "http://pik.bg/%D0%B5%D0%BA%D1%88%D1%8A%D0%BD-%D1%81%D1%8A%D1%82%D1%80%D1%83%D0%B4%D0%BD%D0%B8%D0%BA-%D0%BD%D0%B0-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B1%D0%B5-%D0%BE%D1%82%D0%B2%D0%BB%D0%B5%D1%87%D0%B5%D0%BD-%D0%B8-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-news691855.html", "text": "Сътрудник на службата за сигурност към посолството на Съединените щати във Венецуела е бил отвлечен от неизвестни бандити в столицата Каракас, но малко по-късно освободен, съобщава електронното издание Noticias Venezuela, цитирано от Газета. 28-годишният Кърбин Барасарте бил отвлечен заедно с колегата си Франсиско Фернандес, докато двамата пътували с автомобил с дипломатически номера. Фернандес успял да избяга и да съобщи на властите за случилото се. От полицията веднага стартирали мащабна акция по издирването на Барасарте. През това време престъпниците се свързали с роднините на американския гражданин и поискали от тях откуп от 30 000 долара. Това дало възможност властите да установят района, откъдето било направено позвъняването. Този район наскоро бил обявен за „територия на мира“ след преговори между властите и лидерите на местните престъпни групировки. Заради това правоохранителните органи не са могли да влязат свободно на тази територия. Там обаче се стигнало до сблъсъци между отделни престъпни групировки, което дало възможност на полицията да действа. Барасарте не бил открит, но бил освободен синът на бивш директор на екипа за борба с наркотиците към Националната гвардия на страната, който бил отвлечен по-рано. Полицейската операция принудила похитителите на Барасарте да се откажат от плановете си, като за да не влошават ситуацията си те пуснали заложника в един от районите на Каракас.", "date": "2017.09.21", "title": "Екшън! Сътрудник на посолството на САЩ във Венецуела бе отвлечен и освободен"}
{"url": "http://pik.bg/%D0%B0%D1%83%D0%BA%D1%86%D0%B8%D0%BE%D0%BD-%D0%BB%D0%B8%D1%87%D0%BD%D0%BE-%D1%82%D0%B5%D1%84%D1%82%D0%B5%D1%80%D1%87%D0%B5-%D0%BD%D0%B0-%D0%B0%D0%B4%D0%BE%D0%BB%D1%84-%D1%85%D0%B8%D1%82%D0%BB%D0%B5%D1%80-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%BE-%D0%BD%D0%B0-%D1%82%D1%8A%D1%80%D0%B3-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-news691865.html", "text": "На аукцион във Великобритания за продажба ще бъде предложено лично тефтерче на Адолф Хитлер, съобщава телевизонният канал Fox News. В луксозното тефтерче, което е подвързано с кожа, има около 200 ръкописни записки за ключови нацистки фигури, сред които Хайнрих Химлер, Йозеф Гьобелс, Херман Гьоринг и други. Като част от него се предлага и писмо от Гьобелс, което е било открито в тефтерчето. Британският офицер Джон Ходж намира тефтерчето в Берлин в края на Втората световна война. Той е бил един от първите британски войници, които са успели да стигнат до германската столица. Ходж открил ценната находка сред купчина боклуци в канцелария в Райхстага. Според експерта Ендрю Олдридж, тефтерчето има уникална стойност, както за историците, така и за колекционери.  То дава неизвестна досега информация за личности от висшите ешелони на нацистите. Аукционът ще се проведе на 23 септември. Предварителната стойност на тефтерчето е 18 000 долара. Очаква се сумата по време на наддаването да прескочи 20 000 долара.", "date": "2017.09.21", "title": "Аукцион! Лично тефтерче на Адолф Хитлер ще бъде предложено на търг във Великобритания"}
{"url": "http://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%BD%D1%8F%D0%BC%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%BF%D1%80%D0%B5%D0%B4%D0%BE%D0%B3%D0%BE%D0%B2%D0%B0%D1%80%D1%8F%D0%BD%D0%B5-%D0%BD%D0%B0-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC-news691857.html", "text": "Върховният представител на Европейския съюз по въпросите на външните работи Федерика Могерени азяви, че няма нужда от предоговаряне на иранското ядрено споразумение, тъй като то „работи“, съобщи Франс Прес, цитиран от Фокус. В изказването си Могерини заяви, че „няма нужда да предоговаряме части от споразумението, защото споразумението засяга ядрена програма“ и е успешно. Коментарът бе направен след като шестте страни, участващи в споразумението, имаха обща среща. “Ние всички се съгласихме, че всички страни спазват техните договорки“, каза още Могерини.", "date": "2017.09.21", "title": "Шефът на дипломацията на Европейския съюз: Няма нужда от предоговаряне на ядреното споразумение с Иран"}
{"url": "http://pik.bg/%D0%B0%D1%80%D0%B5%D1%81%D1%82-%D1%88%D0%B5%D1%81%D1%82%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%8F-%D0%B0%D0%BA%D1%82-%D0%B2-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%BC%D0%B5%D1%82%D1%80%D0%BE-news691858.html", "text": "Полицията във Великобритания е задържала рано тази сутрин 17-годишен младеж във връзка с разследването на терористичния акт в лондонското метро, съобщава РИА Новости, като се позовава на изявление на Скотланд Ярд. Така задържаните във връзка с терористичния акт вече са шестима. „Към момента шестима мъже са задържани във връзка с разследването на терористичния акт в лондонското метро“, се посочва в изявление на полицията. При терористичния акт от миналия петък на станция Parsons Green в Западен Лондон пострадаха 30 души. Това бе пети терористичен акт на територията на Великобритания в рамките на последната половин година.", "date": "2017.09.21", "title": "Арест! Шести задържан от полиция във връзка с терористичния акт в лондонското метро"}
{"url": "http://pik.bg/%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%86%D0%BD%D0%B0-%D0%BF%D0%BE-%D0%BA%D0%BE%D1%80%D0%B5%D0%BC-%D0%B2-%D0%BF%D1%80%D0%B5%D1%81%D0%BA-%D0%B0%D0%B9%D0%BB-news691861.html", "text": "Двумоторен товарен самолет на авиокомпания Wiggins Airways, превозващ поща, е кацнал аварийно по корем на летището в американския град Преск Айл, щата Мейн, съобщава Portland Press Herald. Няма пострадали при инцидента. Според информацията аварийната ситуация е станала около 11:00 часа местно време вчера (б.р. около 21:00 часа българско време). Пилотът на самолета Ерик Олбрайт е докладвал за неизправност на колесник, като няколко пъти е прелетял над летището, за да изхаби колкото се може повече гориво преди аварийното кацане, след което благополучно успял да приземи самолета. Регионалното летище е било затворено за няколко часа след аварийното кацане. Пилотът на самолета е бил приет в болница за медицински тестове.", "date": "2017.09.21", "title": "Аварийно! Американски транспортен самолет кацна по корем в Преск Айл"}
{"url": "http://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D0%BE%D0%B1%D1%8F%D0%B2%D0%B8-%D0%B7%D0%B0-%E2%80%9E%D0%B7%D0%BD%D0%B0%D1%87%D0%B8%D1%82%D0%B5%D0%BB%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8%E2%80%9C-%D1%81-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%B8%D1%80%D0%B0%D0%BD-news691860.html", "text": "Държавният секретар на САЩ Рекс Тилърсън заяви, че страната му има „значителни проблеми“ с ядреното споразумение с Иран, съобщава Франс Прес, цитирани от Фокус. Изказването му бе след като приключи първата обща среща на шестте страни участнички в сделката с представители на Техеран. Думите на Тилърсън контрастират с изявлението на върховния представител по въпросите на външните работи и политиката за сигурност на Европейскияа съюз Федерика Могерини, която малко преди това обяви, че няма нужда от предоговареня на сделката с Иран. Според Тилърсън, клаузата, според която ограниченията върху ядреното оръжие на Иран ще бъдат вдигнати след 2025 година, е „неприемлива“.", "date": "2017.09.21", "title": "Държавният секретар на САЩ обяви за „значителни проблеми“ с ядреното споразумение с Иран"}
{"url": "http://pik.bg/%D1%81%D0%BB%D0%B5%D0%B4-%D1%82%D1%80%D1%83%D1%81%D0%B0-%D1%81%D0%B2%D0%B5%D1%82%D1%8A%D1%82-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-news691862.html", "text": "От Министерството на външните работи на Мексико обявиха страните, които вече са се включили или са афиширали, че ще се включат във възстановяването на страната след земетресението, съобщава РИА Новости. „Спасителни екипи от Салвадор и Панама вече работят в Мексико – се посочва в изявлението на Външното министерство на страната. – За да се включат във възстановяването на Мексико пътуват и екипи от Еквадор, Хондурас и Испания“. Съобщава се, че спасителни екипи са потвърдили, че ще изпратят още от Колумбия, а Чили изпраща лицензирани от ООН техници за анализ на разрушенията. Германия също подготвя изпращането на свои технически специалисти. „Аржентина, Коста Рика и Перу също афишираха готовност да изпратят помощ в близките дни“, посочват още от Въшното министерство на Мексико.", "date": "2017.09.21", "title": "След труса! Светът помага на Мексико да се възстанови след земетресението"}
{"url": "http://pik.bg/%D0%BD%D0%B0%D0%B9-%D0%B1%D1%8A%D1%80%D0%B7%D0%B8%D1%8F%D1%82-%D0%B2%D0%BB%D0%B0%D0%BA-%D0%B2-%D1%81%D0%B2%D0%B5%D1%82%D0%B0-%E2%80%9E%D1%84%D1%83%D1%81%D0%B8%D0%BD%E2%80%9C-%D1%82%D1%80%D1%8A%D0%B3%D0%BD%D0%B0-%D0%BC%D0%B5%D0%B6%D0%B4%D1%83-%D0%BF%D0%B5%D0%BA%D0%B8%D0%BD-%D0%B8-%D1%88%D0%B0%D0%BD%D1%85%D0%B0%D0%B9-news691864.html", "text": "Новият високоскоростен влак „Фусин“ направи днес първия си курс между Пекин и Шанхай, съобщава China Railway. Влакът се движи с максимална скорост от 350 километра в час, като ще пътува по дестинацията между Южната железопътна гара на Пекин и гара „Хунцяо“ в Шанхай по седем пъти на ден. Според информацията за момента „Фусин“ е най-бързият влак в света сред високоскоростните влакове, които вече са в търговска експлоатация. Първият влак потегли в 02:00 часа българско време днес. „Фусин“ преодолява трасето между Пекин и Шанхай за 4:28 часа, което е с половин час по-бързо от досегашното. Маршрутът между Пекин и Шанхай е един от най-натоварените в Китай, като годишно по него пътуват над 100 милиона души. Всички високоскоростни влакове в Китай са разработени така, че да могат да развиват максимална скорост от 350 километра в час. Преди шест години обаче властите решиха да ограничат скоростта на придвижване до 300 километра в час. Първите тестове с „Фусин“ по трасето бяха направени в края на юли.", "date": "2017.09.21", "title": "Най-бързият влак в света „Фусин“ тръгна между Пекин и Шанхай"}
{"url": "http://pik.bg/%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D1%85%D1%80%D0%B0%D0%BD%D1%8F%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%B5%D0%BA%D0%B8%D0%BF%D0%B8-news691863.html", "text": "Голяма част от ресторантите в Мексико са започнали да предлагат безплатна храна на спасителните екипи и доброволците, които продължават работа по разчистването и търсенето на хора след голямото земетресение, което разтърси страната, съобщава Universal. Много от тези ресторанти се намират в градовете Рома и Кондеса, които са сред най-силно пострадалите при труса. Топли храни и напитки се раздават в специални пунктове, организирани направо на улиците. В самите ресторанти пък са открити временни пунктове за събиране на помощи за пострадалите от стихията. В социалните мрежи мексиканци разпространяват информации за небходима в един или друг пункт помощ или за недостиг на някакви материали, организират места, където хора, останали без домове да нощуват. Също така споделят информация за изчезнали хора. Междувременно стана ясно, че учебните заведения в столицата Мексико, както и в щатите Пуебла и Тласкала ще останат затворени до началото н следващата седмица.", "date": "2017.09.21", "title": "Ресторанти в Мексико хранят безплатно спасителните екипи"}
{"url": "http://pik.bg/%D1%81%D1%8A%D0%BC%D0%BD%D0%B8%D1%82%D0%B5%D0%BB%D0%B5%D0%BD-%D0%BF%D1%80%D0%B5%D0%B4%D0%BC%D0%B5%D1%82-%D0%B5-%D0%B1%D0%B8%D0%BB-%D0%BE%D1%82%D0%BA%D1%80%D0%B8%D1%82-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8-%D1%82%D0%B5%D1%86-news691873.html", "text": "Подозрителен предмет, приличащ на взривно устройство, е бил открит на територията на ТЕЦ-11 на „Мосенерго“ в източната част на Москва, съобщава ТАСС. „На 21 септември в 05:00 часа московско време на територията на ТЕЦ-11 в района на резервните врати около пост №2 е бил открит подозрителен предмет, приличащ на взривно устройство“, се посочва в съобщението. Отбелязва се че на място са били повикани подразделения на министерството на вътрешните работи и на Федералната служба за сигурност.", "date": "2017.09.21", "title": "Съмнителен предмет е бил открит на територията на московски ТЕЦ"}
{"url": "http://pik.bg/%D0%BD%D0%B0%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B8%D1%80%D0%B0%D0%BA%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D0%BE%D1%84%D0%B0%D0%BD%D0%B7%D0%B8%D0%B2%D0%B0-%D1%81%D1%80%D0%B5%D1%89%D1%83-%D0%BF%D0%BE%D0%B7%D0%B8%D1%86%D0%B8%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%BA%D1%80%D0%B0%D0%B9-%D0%B3%D1%80%D0%B0%D0%B4-news691872.html", "text": "Иракските въоръжени сили започнаха офанзива срещу позиции на „Ислямска държава“, намиращи се в близост до град Киркук, съобщава Ройтерс, цитирани от Фокус, като се позовава на официални данни. Атаката започва четири дни преди обявения референдум за независимост на иракските кюрди, който правителството обяви за „противоконституционен“. В допитването ще участват множество кюрдски градове в северната част на страната, включително Киркук.", "date": "2017.09.21", "title": "Настъпление! Иракската армия започна офанзива срещу позиции на „Ислямска държава“ край град Киркук"}
{"url": "http://pik.bg/%D1%85%D0%BB%D0%B0%D0%B4%D0%BD%D0%BE-%D0%B8-%D0%B2%D0%B5%D1%82%D1%80%D0%BE%D0%B2%D0%B8%D1%82%D0%BE-%D0%BF%D1%80%D0%BE%D0%BC%D0%B5%D0%BD%D0%BB%D0%B8%D0%B2%D0%B0-%D0%BE%D0%B1%D0%BB%D0%B0%D1%87%D0%BD%D0%BE%D1%81%D1%82-%D0%BA%D0%B0%D1%82%D0%BE-%D0%BD%D0%B0-%D0%BE%D1%82%D0%B4%D0%B5%D0%BB%D0%BD%D0%B8-%D0%BC%D0%B5%D1%81%D1%82%D0%B0-%D1%89%D0%B5-%D0%BF%D1%80%D0%B5%D0%B2%D0%B0%D0%BB%D0%B8-news691874.html", "text": "С умерен, в Дунавската равнина силен вятър от запад-северозапад захлаждането на времето днес продължава, съобщават от Националния институт по метеорология и хидрология (НИМХ) . Ще има променлива, над много райони по-често значителна облачност и на отделни места, главно в Южна България ще превали дъжд. Ще бъде хладно, с максимални температури в повечето места между 19° и 24°, в София около 18°. Атмосферното налягане ще бъде по-ниско от средното за месеца, през деня ще се задържи почти без промяна. Вечерта ще започне повишение. Над Черноморието по-значителна облачност ще има преди обяд. На отделни места, главно по южното крайбрежие ще превали дъжд. След обяд облачността ще намалее до предимно слънчево. Ще духа умерен вятър от запад-северозапад. Максималните температури ще са 23-24°, близки до температурата на морската вода. Вълнението на морето ще бъде 2-3 бала. В планините ще духа предимно умерен северозападен, а по най-високите върхове на Рила и Пирин югозападен вятър, който към края на деня също ще започне да се ориентира от северозапад. Ще има променлива облачност и на много места ще превали дъжд, над 2 200 метра сняг. Максималната температура на височина 1 200 метра ще е около 13°, на 2 000 метра – около 5°.", "date": "2017.09.21", "title": "Хладно и ветровито! Променлива облачност, като на отделни места ще превали"}
{"url": "http://pik.bg/%D1%81%D0%B5%D1%83%D0%BB-%D1%89%D0%B5-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D0%B8-8-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news691867.html", "text": "Правителството в Сеул прие решение да бъдат отделени 8 милиона долара като хуманитарна помощ за Северна Корея, предава ТАСС, като се позовава на официална информация. „Беше решено да подпомогнем севернокорейски бременни жени и децата, имайки предвид хуманитарната криза, която ги застрашава“, се казва в съобщение на Министерството на обединението. Предстои да бъде решено кога ще бъдат преведени парите и количеството на продуктите, уточниха още от Сеул.", "date": "2017.09.21", "title": "Сеул ще предостави 8 милиона долара хуманитарна помощ за Северна Корея"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%E2%80%9E%D0%BC%D0%B0%D1%80%D0%B8%D1%8F%E2%80%9C-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%BF%D1%83%D0%B5%D1%80%D1%82%D0%BE-%D1%80%D0%B8%D0%BA%D0%BE-%D0%B2%D1%8A%D0%B2%D0%B5%D0%B4%D0%BE%D1%85%D0%B0-%D0%B2%D0%B5%D1%87%D0%B5%D1%80%D0%B5%D0%BD-%D1%87%D0%B0%D1%81-news691866.html", "text": "Властите в Пуерто Рико въведоха вечерен час, съобщава BBC, цитирани от Фокус. Забраната за излизане след 18:00 часа местно време и преди 06:00 часа сутринта ще важи от днес до събота включително. Междувременно, след като бе съобщено, че ураганът „Мария“ е оставил целият остров без електричество, от правителството изразиха мнението, че възстановяването на електроподаването може да отнеме месеци. Според премиера Рикардо Росело, пълната картина на щетите ще може да се види едва когато опасността от урагана премине напълно.", "date": "2017.09.21", "title": "Заради „Мария“! Властите в Пуерто Рико въведоха вечерен час"}
{"url": "http://pik.bg/%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B5%D0%BA%D0%B2%D0%B0%D0%B4%D0%BE%D1%80-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B2%D1%81%D0%B8%D1%87%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%BF%D0%BE-%D1%81%D0%B2%D0%B5%D1%82%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B0%D1%82-%D0%BE%D1%82-%D1%8F%D0%B4%D1%80%D0%B5%D0%BD-news691849.html", "text": "Президентът на Еквадор Ленин Морено призова всички страни по света да последват примера на неговата държава и да се присъединят към Договора за пълна забрана на ядреното оръжие, съобщава ТАСС. „Длъжни сме да поемем задълженията си по строителството на света – каза Морено в реч пред Общото събрание на ООН в Ню Йорк. – Верни на тази необходимост подписахме Договор за забрана на ядреното оръжие. И ние призоваваме всички страни по света да се присъединят към този исторически международен документ“. В речта си Морено изрази удивлението си от това, че по целия свят се преследват контрабандистите на оръжие, но не и тези, които произвеждат това оръжие. „За какви етични норми говорим? Защо ресурси, които могат да бъдат насочени към устойчиво развитие, се използват за такъв абсурд, какъвто са войните?“, попита от трибуната Морено.", "date": "2017.09.21", "title": "Революционно! Президентът на Еквадор предложи всички страни по света да се откажат от ядреното оръжие"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B2%D1%8A%D1%80%D0%BA%D0%BE%D0%BB%D0%B0%D1%86%D0%B8-%E2%80%9E%D0%BA%D1%80%D0%B0%D0%B4%D0%B0%D1%82%E2%80%9C-%D0%BA%D1%83%D1%87%D0%B5%D1%82%D0%B0-%D0%B8-%D0%BA%D0%BE%D1%82%D0%BA%D0%B8-%D0%B2%D0%B8%D0%B4%D0%B5%D0%BE-news691877.html", "text": "Върколаци бродят в Шотландия и Северна Англия, съобщава esoreiter.ru. Мистичните същества влизали дори в градовете. Мистериозно изчезвали домашни кучета и котки. Във ферми на острова пък са открити разчленени тела на домашни животни. Хотелиерът Паул Найлър бил събуден от вой на вълк. На острова обаче от стотици години нямало вълци. Тъй като се опасявал, че никой няма да му повярва, Паул взел мобилния си телефон и започнал да снима. На кадрите, снимани през нощта, се вижда как четирикрако същество притичва по улицата. Според Найлър, то е по-голямо от вълк. Вероятно е върколак.", "date": "2017.09.21", "title": "Мистерия: Върколаци „крадат“ кучета и котки (ВИДЕО)"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BE%D0%B1%D1%8F%D0%B2%D0%B8-%D1%87%D0%B5-%E2%80%9E%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%89%D0%B5-%D0%BE%D0%B1%D0%BC%D0%B8%D1%81%D0%BB%D0%B8%E2%80%9C-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D0%BF%D0%BE%D0%BC-news691838.html", "text": "Президентът на САЩ Доналд Тръмп обмисля възстановяването на военната помощ за Египет, съобщава Ройтерс, цитирани от Фокус. Пред репортери вчера държавният глава коментира, че „със сигурност ще го обмисли“, говорейки за подновяването на редовните плащания. През август от Белия дом обявиха, че ще спрат финансовата помощ за Кайро, след доклади за нарушение на човешките права в страната.", "date": "2017.09.21", "title": "Американският президент обяви, че „със сигурност ще обмисли“ възстановяване на военната помощ за Египет"}
{"url": "http://pik.bg/%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B6%D0%B5%D0%BD%D0%B5%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D1%82%D1%80%D0%B8%D1%81%D1%82%D1%80%D0%B0%D0%BD%D0%BD%D0%B0-%D1%81%D1%80%D0%B5%D1%89%D0%B0-%D0%B2%D1%8A%D0%B2-%D1%84%D0%BE%D1%80%D0%BC%D0%B0%D1%82-%D1%81%D0%B0%D1%89-%D1%80%D1%83%D1%81%D0%B8%D1%8F-%D0%BE%D0%BE%D0%BD-news691836.html", "text": "Женева може да бъде домакин на тристранна среща във формат САЩ-Русия-ООН. Това обяви заместник министърът на външните работи на Русия Генадий Гатилов, цитиран от РИА Новости. Съобщава се, че срещата би могла да се проведе по време на следващия кръг от междусирийските преговори. „Възможността за такава среща е реална – каза Гатилов. – Ако през октомври се проведе пореден кръг от междусирийските преговори, тогава може да се проведе и такава среща. Но все още не е ясно дали американците биха приели“. По-рано руският външен министър Серегй Лавров заяви за необходимостта за възстановяване на добрите отношения между Москва и Вашингтон.", "date": "2017.09.21", "title": "Преговори! Женева може да приеме тристранна среща във формат САЩ-Русия-ООН"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%BC%D0%B0%D1%80%D0%B8%D1%8F%E2%80%9C-%D0%B5-%D0%BE%D1%82%D1%81%D0%BB%D0%B0%D0%B1%D0%BD%D0%B0%D0%BB-%D0%B4%D0%BE-%D0%B1%D1%83%D1%80%D1%8F-%D0%BE%D1%82-%D0%B2%D1%82%D0%BE%D1%80%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-news691837.html", "text": "Ураганът „Мария“ е отслабнал до буря от втора категория на опасност, съобщава Асошиайтед Прес, като се позовава на информация на метеоролози. Отбелязва се, че ситуацията е изключително динамична, като е възможно бурята отново да се усили и да си върне статута на буря.", "date": "2017.09.21", "title": "Ураганът „Мария“ е отслабнал до буря от втора категория"}
{"url": "http://pik.bg/%D1%8E%D0%B2%D0%B5%D0%BD%D1%82%D1%83%D1%81-%D0%B8-%D0%BD%D0%B0%D0%BF%D0%BE%D0%BB%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%BC%D0%B0%D1%87%D0%BA%D0%B0%D1%82-%D0%B2-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%82%D0%B0%D0%BB%D0%B8%D1%8F-news691839.html", "text": "Шампионът Ювентус и Наполи продължават безгрешния си ход от началото на сезона в първенството на Италия. В двубой от междинния, пети кръг на Серия „А“ Ювентус победи у дома Фиорентина с 1:0. Марио Манджукич в 52-ата минута бе точен за тима от Торино. Гостите от Флоренция приключиха мача с десет души, след като в 66-ата минута червен картон получи Милан Бадел. Наполи се разправи на „Олимпико“ с Лацио, побеждавайки с 4:1. Стефан де Врай в 29-ата минута откри резултата в мача, давайки преднина на Лацио. Калиду Кулибали в 54-ата, Хосе Мария Кайехон в 56-ата, Дрис Мертенс в 59-ата и Жоржиньо от дузпа в 90-ата минута на мача доведоха резултата зо 4:1 за гостите от Неапол. Беневенто – 0:4 – Спал 2:0 Каляри – 0:1 Дженоа – Киево 1:1 Андрей Гълъбинов остана резерва за Дженоа Верона – Сампдория 0:0 – Фиорентина 1:0 Лацио – 1:4 Удинезе – 2:3 – Кротоне 5:1 Александър Тонев бе титуляр за Кротоне, но бе заменен още в 9-ата минута на мача, след като получи контузия. лидери с пълен актив от по 15 точки са Ювентус и Наполи, следвани от Интер 13, Милан 12 и други.", "date": "2017.09.21", "title": "Ювентус и Наполи продължават да мачкат в първенството на Италия"}
{"url": "http://pik.bg/%D1%81%D0%B0%D1%89-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%81%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B0%D1%82-%D1%81-%D1%80%D1%83%D1%81%D0%B8%D1%8F-%D0%B7%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news691840.html", "text": "Съединените щати са изразили готовност да си сътрудничат с Русия за Афганистан. Това обяви специалният представител на президента на Русия за Афганистан, ръководителят на втория департамент за Азия в Министерството на външните работи на Русия Замир Кабулов, цитиран от РИА Новости. Кабулов направи изявлението си след срещата си със спеицалния представител на САЩ за Афганистан Елис Уелс. „Срещата ни имаше опознавателен характер - каза Кабулов. – Уелс представи пред мен новата стратегия на президента Доналд Тръмп за Афганистан. По време на срещата бе изразено желание за сътрудничество с нас от страна на американците по въпросите за Афганистан“. Кабулов добави, че Уелс „отлично осъзнава, че полето за такова сътрудничество е мното тясно“.", "date": "2017.09.21", "title": "САЩ готови да си сътрудничат с Русия за Афганистан"}
{"url": "http://pik.bg/%D0%BF%D0%BE%D0%B4-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%84%D1%80%D0%B5%D0%BD%D1%81%D0%BA%D0%B8-%D1%82%D0%BE%D0%BF%D0%B3%D0%BE%D1%82%D0%B2%D0%B0%D1%87-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5-%D0%BE%D1%82-%D1%82%D1%80%D0%B8%D1%82%D0%B5-%D1%81%D0%B8-%D0%B7%D0%B2%D0%B5%D0%B7%D0%B4%D0%B8-%E2%80%9E%D0%BC%D0%B8%D1%88%D0%BB%D0%B5%D0%BD%E2%80%9C-%D0%B7%D0%B0%D1%89%D0%BE%D1%82%D0%BE-news691850.html", "text": "Шеф-готвач от Южна Франция, носител на престижните три звезди „Мишлен“, заяви, че иска да се откаже от тях, тъй като напрежението по ежедневното приготвяне на съвършени ястия е прекалено голямо, съобщи Нова телевизия. Ресторант „Льо Суке“ на Себастиен Брас се присъединява към елитния списък със заведения с три звезди „Мишлен“ през 1999 г. В момента такива са едва 27 заведения в целия свят. 46-годишният шеф-готвач обяви официално вчера, че иска името му да отпадне от изданието за 2018 година на кулинарния гид на „Мишлен“, което по думите му ще му позволи „да обърне нова глава“ в работата си. Брас посочва, че макар постигането на трите звезди да му е донесло голямо задоволство, поддържането на високото ниво на очаквания го е поставило под огромно напрежение. Брас разказва, че проверки на заведението му се правят два-три пъти годишно и човек никога не знае кое от 500-те блюда, приготвяни в кухнята всеки ден, може да бъде инспектирано. „Може би ще бъда не толкова известен, но ще се примиря с това“, каза той, допълвайки, че ще продължи да готви, но без напрежението дали някое от творенията му ще бъде оценено от инспекторите на „Мишлен“. Брас не е първият шеф-готвач, който се отказва от звездите „Мишлен“. Редица френски ресторанти се отказват от отличията си. През 2005 г. покойният парижки ресторантьор Алан Сандеран – един от основателите на движението Nouvelle Cuisine, предизвика шок в бранша, отказвайки се от звездите си. Според него клиентите са били отблъсквани от излишния лукс на подобни ресторанти.", "date": "2017.09.21", "title": "Под напрежение! Френски топготвач иска да се откаже от трите си звезди „Мишлен“, защото..."}
{"url": "http://pik.bg/%D0%BD%D0%B0%D0%B4-3-000-%D0%B1%D0%BE%D0%B9%D1%86%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B5%D0%BB%D0%B8%D0%BC%D0%B8%D0%BD%D0%B8%D1%80%D0%B0%D0%BD%D0%B8-%D0%BE%D1%82-%D0%BA%D1%80%D0%B0%D0%BB%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%B8-%D1%81%D0%B8%D0%BB%D0%B8-%D0%BD%D0%B0-%D0%B2%D0%B5%D0%BB%D0%B8-news691841.html", "text": "Кралските военновъздушни сили на Великобритания са елиминирали повече от три хиляди бойци на „Ислямска държава“ откакто Лондон проведе първите си въздушни удари срещу терористичната групировка през лятото на 2014 година, съобщават от Министерството на отбраната, цитирани от BBC. В съобщението се казва още, „ние нямаме конкретни доказателства“, че цивилни също са станали жертви на въздушните удари, но това не е същото като да се каже, че със сигурност няма такива жертви, допълват от министерството. Според групата “Eъруорс“, следяща конфликта, е невъзможно Кралските сили да извършат толкова нападения от въздуха, без по погрешка да наранят или отнемат живота на мирни жители. Фокус", "date": "2017.09.21", "title": "Над 3 000 бойци на „Ислямска държава“ елиминирани от Кралските военновъздушни сили на Великобритания от 2014 година насам"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%BD%D0%B0-28-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news691842.html", "text": "Турският президент Реджеп Ердоган планира да се срещне с руския си колега Владимир Путин, съобщава Коммерсант, като се позовава на данни на Anadolu Agency, пише Фокус. Това е станало ясно след проведен телефонен разговор между двамата лидери. Информацията е потвърдена и от руска страна. Срещата трябва да се състои на 28 септември.  Все още не е ясно мястото на провеждането й.", "date": "2017.09.21", "title": "Президентите на Турция и Русия ще се срещнат на 28 септември"}
{"url": "http://pik.bg/%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-%D1%81-%D0%BD%D0%BE%D0%B2%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D0%BA%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%B2-%D1%88%D0%B0%D0%BC%D0%BF%D0%B8%D0%BE%D0%BD%D0%B0%D1%82%D0%B0-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news691843.html", "text": "Шампионът на Испания Реал (Мадрид) допусна поредна домакинска грешка в първенството на Испания от началото на кампанията. В мач от междинния, пети кръг на първенството, Реал загуби на „Сантяго Бернабеу“ от Бетис с 0:1. Антонио Санабриа вкара гола за тима от Севиля. За Реал това е първа загуба в кампанията, като за пет кръга отборът има и две равенства, като и двете са в домакински мачове. Бетис постигна трети успех за сезона. Атлеитк (Билбао) – 1:2 Леганес – Хирона 0:0 – Алавес 1:0 Реал (Мадрид) – 0:1 – Лас Палмас 1:0", "date": "2017.09.21", "title": "Реал (Мадрид) с нова домакинска издънка в шампионата на Испания"}
{"url": "http://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D1%80%D0%B0%D0%BD-%D0%B2-%D0%BD%D1%8E-%D0%B9%D0%BE%D1%80%D0%BA-news691844.html", "text": "Държавният секретар на САЩ Рекс Тилърсън проведе първата си среща с иранския външен министър Мохамад Джавад Зариф вчера, в кулоарите на 72-ата сесия на Общото събрание на ООН в Ню Йорк, съобщава Франс Прнес, цитирани от Фокус. Двамата са обсъдили, с участието на представители на други страни, ядреното споразумение, подписано през 2015 година, между Иран и още девет държави. Срещата се проведе при закрити врата, като  все още не се съобщават подробности. По време на първото си обръщение пред асамблеята във вторник, президентът Доналд Тръмп нарече ядреното споразумение „срам“ за Съединените щати.", "date": "2017.09.21", "title": "Държавният секретар на САЩ се срещна с външния министър на Иран в Ню Йорк"}
{"url": "http://pik.bg/%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D0%B0%D1%89-%D0%B1%D0%B5%D0%BB%D0%B3%D0%B8%D1%8F-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%B8-%D1%88%D0%B2%D0%B5%D1%86%D0%B8%D1%8F-%D1%81%D0%B0-%D0%BB%D0%B5%D1%82%D0%B5%D0%BB%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%87%D0%B0%D1%81-%D1%81-%D0%B4%D0%B2%D0%B0-%D1%80%D1%83%D1%81%D0%BA%D0%B8-%D0%B1%D0%BE%D0%BC%D0%B1%D0%B0%D1%80%D0%B4%D0%B8%D1%80-news691845.html", "text": "В района на Балтийско море два руски бомбардировача Ту-22М3 са били ескортирани от изтребители на САЩ, Белгия, Финландия и Швеция в рамките на  повече от час, съобщават от Министерството на отбраната на Русия, цитирани от Известия. „Над неутрални води в Балитйско море на отделни етапи от маршрута на полета си два руски бомбардировача са били съпроводени от изтребители F-16 на Военновъздушните сили на Белия, F-18 на Военновъздушните сили на Финландия, F-15 на Военновъздушните сили на САЩ и JAS-39 на Военновъздушните сили на Швеция в рамките на 70 минути“, се посочва в официалната информация на военното ведомство. По данни на Министерството на отбраната на Русия полетът на двата бомбардировача на 20 септември е бил с учебен характер и планов, като е бил изпълнен без да бъдат нарушавани границите на други държави.", "date": "2017.09.21", "title": "Изтребители на САЩ, Белгия, Финландия и Швеция са летели повече от час с два руски бомбардировача Ту-22М3 над Балтика"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%BC%D0%B0%D1%80%D0%B8%D1%8F-%D0%BE%D1%82%D0%BD%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B4%D0%B5%D0%B2%D0%B5%D1%82-%D0%B4%D1%83%D1%88%D0%B8-%D0%BD%D0%B0-%D0%B0%D0%BD%D1%82%D0%B8%D0%BB%D0%B8%D1%82%D0%B5-news691834.html", "text": "Ураганът „Мария“, който опустоши Антилските острови, отне живота на девет души и прекъсна електрозахранването на Порто Рико, съобщава Франс прес, цитирани от БГНЕС. В Гваделупа има най-малко двама загинали, а други двама се водят за изчезнали. На остров Доминика, който бе напълно опустошен от „Мария“ седем души загубиха живота си в разрушителната стихия. \"Комуникацията с острова е затруднена и жертвите най-вероятно ще се окажат много повече\", заяви главният съветник на премиера Рузвелт Скерит. Спасителните мисии там за момента са невъзможни поради ураганните ветрове. Разузнавателен полет над острова даде основание на Центъра за спешни ситуации на Карибите да оцени приблизително щетите. \"Около 70-80% от сградите са разрушени\", заяви Роналд Джаксън, директор на Центъра за спешни ситуации на Карибите. Ураганът „Мария“, който се колебае между четвърта и максималната пета категория, продължава своя разрушителен път на северозапад и удари с пълна мощ Пуерто Рико, прекъсвайки електрозахранването на острова. По думите на кмета на Сан Хуан Кармен Юлин Крус много части от града са напълно наводнени. Губернаторът на Пуерто Рико, Рикардо Росело, заяви, че е поискал от президента Тръмп да обяви бедствено положение на острова. Това е най-унищожителният ураган в съвременната ни история. Никой не знае какви ще са щетите, каза той през Си Ен Ен. Според него те ще са много по-големи от причинените от урагана „Ирма“ преди едва десет дни.", "date": "2017.09.21", "title": "Ураганът \"Мария\" отне живота на девет души на Антилите"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D1%82%D1%8F-%D0%B5-%D0%BD%D0%B0-21-%D1%82%D1%8F-%D0%B5-%D1%81%D0%B5%D0%BA%D1%81%D0%B8-%D1%82%D1%8F-%D0%B5-%D0%B9%D0%BE%D0%B3%D0%B0-%D0%B8-%D0%BD%D0%B5-%D1%81%D0%BA%D1%80%D0%B8-%D0%BD%D0%B8%D1%89%D0%BE-%D0%BE%D1%82-%D1%81%D0%B5%D0%B1%D0%B5-%D1%81%D0%B8-%D1%81%D0%BD%D0%B8%D0%BC%D0%BA%D0%B8-18-news691751.html", "text": "21-годишната Кирсти Траволачи е не просто красива, не само йога, но и знае как да събуди въображението на последователите си в Инстаграм. Момичето с изваяно тяло пропагандира ползата на йогата сред 30-те хиляди свои последователи. И е намерила най-нестандартния начин за това. Разбира се, \"за всеки влак си има пътници\" - и сред феновете на Кирсти се намират такива, които не пестят критиките си по адрес на красивото момиче. Едни я укоряват заради \"прекомерната\" й разкрепостеност. Други й се присмиват на малките гърди, съобщава ink.inforesist. \"Публикувам непрекъснато снимки на гола йога, защото това е свободна форма на изкуство, която много хора не са имали възможността да видят\", заявява момичето.", "date": "2017.09.21", "title": "ГОРЕЩО! Тя е на 21, тя е секси, тя е йога и... не скри нищо от себе си (СНИМКИ 18+)"}
{"url": "http://pik.bg/%D0%B1%D0%BE%D1%80%D1%83%D1%81%D0%B8%D1%8F-%D0%B4%D0%BE%D1%80%D1%82%D0%BC%D1%83%D0%BD%D0%B4-%D0%B8-%D1%85%D0%BE%D1%84%D0%B5%D0%BD%D1%85%D0%B0%D0%B9%D0%BC-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%B7%D0%B0%D0%B3%D1%83%D0%B1%D0%B8-%D0%B2-%D0%B1%D1%83%D0%BD%D0%B4%D0%B5%D1%81%D0%BB%D0%B8%D0%B3%D0%B0%D1%82%D0%B0-news691831.html", "text": "Отборите на Борусия (Дортмунд) и Хофенхайм остават без загубен мач от началото на сезона в Бундеслигата и след мачовете си от петия кръг на шампионата на Германия. Борусия се наложи като гост на Хамбургер с 3:0. Шинджи Кагава в 24-ата минута, Пиер-Емерик Обамеянг в 63-ата и Кристиан Пулишич в 79-ата минута вкараха головете за тима от Дортмунд. С успеха Борусия запази едноличното си лидерство в класирането, като е с точка пред Байерн. Хофенхайм победи като гост Майнц с 3:2. Марк Ут в 90-ата минута донесе успеха за гостите. До 16-ата минута Майнц водеше с 2:0 след попадения на Дани Лаца в 5-ата минута и на Йошинори Мидои в 16-ата минута. Надием Амири в 23-ата и Сандро Вагнер в 45-ата минута доведоха резултата до 2:2, преди гола на Ут за крайното 3:2 за Хофенхайм. С успеха Хофеинхайм е на трето място в класирането, на две точки зад лидера Борусия и на една зад втория – Байерн. Кьолн – 0:1 Фрайбург – Хановер 1:1 Хамбургер – 0:3 – Леверкузен 2:1 Майнц – 2:3", "date": "2017.09.21", "title": "Борусия (Дортмунд) и Хофенхайм остават без загуби в Бундеслигата"}
{"url": "http://pik.bg/%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%B0-%D0%B0%D1%81%D0%B4%D0%B8%D1%81-%D1%80%D0%B0%D0%BD-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B2-%D0%B4%D0%B5%D0%B1%D0%B5%D0%BB%D0%B0%D0%BD%D0%B0---%D0%B3%D0%BE%D0%BD%D0%B8-70-%D0%BA%D0%B8%D0%BB%D0%B0-news692028.html", "text": "Ледената кралица Асдис Ран шокира българските фенове. Красавицата вече гони 70 кила и се е наляла драстично, съобщава Хотарена. Само преди няколко години русата изкусителка беше мокър блян за българските мъже. Макар и майка на три деца, тя се снима смело за родния „Плейбой” и предизвика тотален фурор. Преди дни обаче същата тази хубавица успя да уплаши до смърт фенове на ЦСКА. Запалянковците едва успели да разпознаят в лицето на дебелата лелка руското изкушение. Асдис бе считана за най-горещата футболна половинка, а бившия й вече съпруг – Гардар Гунлаугсон, редовно трябваше да разпръсква ухажорите й, докато играеше за „Червените”. Сега всички се чудят как може 37-годишната русокоска да се състари така. Моделката има все пак оправдание. През юни тя претърпя тежък инцидент при падане. Потроши крак, ръце, имаше счупено бедро и лежа в болница няколко месеца в родината си. Когато се възстанови Асдис се върна в България на оздравителни процедури, но както изглежда и те не са й помогнали особено. В момента красавицата е изпаднала в сериозна депресия и похапва обилно количество сладолед и шоколад. Според запознати Ледената кралица страда още и че няма мъж до себе си. Самата тя не коментира слуховете, но доскоро се шушукаше, че е в близки отношения с друга бивша футболна съпруга – Елена Тодорова. Тя бе омъжена за защитника Йордан Тодоров, но слуховете, че му изневерява с шефа на БФС Боби Михайлов я доведоха до развод. При всички случаи българския футбол си има нова любима исландка. Става дума за Йона – чаровната съпруга на новото попълнение в „Левски” Холмар Ейолфсон.", "date": "2017.09.21", "title": "НЕУЗНАВАЕМА! Асдис Ран се превърна в дебелана - гони 70 кила"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BD%D0%B0%D0%B4-50-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D1%81%D0%BB%D0%B5%D0%B4-%D1%81%D0%B1%D0%B8%D0%B2%D0%B0%D0%BD%D0%B5-%D0%BC%D0%B5%D0%B6%D0%B4%D1%83-%D0%B3%D0%B0%D1%81%D1%82%D0%B5%D1%80%D0%B1%D0%B0%D0%B9%D1%82%D0%B5%D1%80%D0%B8-%D0%B2-%D0%BC%D0%BE%D1%81%D0%BA%D0%B2%D0%B0-news691825.html", "text": "Над 50 човека си били арестувани след конфликт в района на търговския център „Москва“ в руската столица, в сряда вечерта, съобщава РИА Новости, като се позовава на свои източници от правоохранителните органи. Съобщвата се, че органите на реда са спрели масово сбиване между гастербайтери на Тихорецкия булевард, в района на търговския център „Москва“. „В полицията са задържани над 50 човека“, уточняват от московската полиция.", "date": "2017.09.21", "title": "Екшън! Над 50 арестувани след сбиване между гастербайтери в Москва"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D1%81%D1%8A%D0%BC%D0%BD%D0%B5%D0%BD%D0%B8%D1%8F-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8-%D0%B2-%D0%BE%D0%B1%D1%89%D0%B8%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news692047.html", "text": "Държавната финансова инспекция влезе в община Септември. Проверяват се всички обществени поръчки в общината заради съмнения за злоупотреби и корупция в размер на милиони левове. Сигнали са подадени и до НАП и до главния прокурор. Според сигнала за една година са обявени 40 обществени поръчки, а 24 от тях са били спечелени от фирми, близки до кмета Марин Рачев. Община Септември е известна като столицата на арпаджика и на големите ремонти. От лятото тук четири пъти се организират и протести срещу кмета и обществените поръчки на общината. В сигнал до главния прокурор за поръчките се казва, че близките до кмета фирми са усвоили над 12 милиона лева. Според Николай Баташки от Инициативен комитет „Да спасим община Септември” поръчки се печелят от фирми, които преди са били управлявани от кмета или от негови роднини , предаде Би Ти Ви. По сигналите се работи, в тях се споменават обществени поръчки за детска площадка, за кофите да боклук, за сметосъбирането и сметоизвозването в общината.", "date": "2017.09.21", "title": "Заради съмнения за корупция: Проверяват всички обществени поръчки в община Септември"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D1%81-%D0%BF%D1%80%D0%B8%D0%B7%D0%B8%D0%B2-%D0%BA%D1%8A%D0%BC-%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F-%E2%80%9E%D0%B4%D0%B0-%D1%81%D0%BF%D1%80%D0%B0%D1%82-%D0%BD%D0%B5%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8%D0%B5%D1%82%D0%BE%E2%80%9C-news691827.html", "text": "Испанският премиер призова жителите на Каталония да спрат „ескалацията на радикализма и неподчинението“ Испанският премиер Мариано Рахой призова жителите на Каталония да спрат “ескалацията на радикализма и неподчинението“,  съобщи Франс Прес, цитирани от Фокус. Изявлението на държавния глава е във връзка с масовите протести в автономната област, които избухнаха след арестуването на някои официални лица преди насрочения референдум за независимост на Каталония. „Все още има време да избегнем по-големите проблеми“, каза Рахой по време на телевизионно интервю. Насроченият за 1 октомври референдум за независимост на Каталония бе обявен за незаконен от Мадрид, но въпреки това местните власти обявиха, че имат намерение да продължат по план със свикването му.", "date": "2017.09.21", "title": "Премиерът на Испания с призив към жителите на Каталония „да спрат неподчинението“"}
{"url": "http://pik.bg/%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B0-%D0%BD%D0%B0-%D0%B7%D0%B5%D0%BD%D0%B8%D1%82%D0%BD%D0%BE%D1%80%D0%B0%D0%BA%D0%B5%D1%82%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D1%81-400-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-news691824.html", "text": "Преговорите на Турция с Русия за покупката на зенитноракетни системи С-400 продължават, съобщава ТАСС, цитирани от БГНЕС. За преговорите потвърди и перзидентат на Турция Реджеп Ердоган на бизнес-форума „Блумбърг“ в САЩ. „Преговорите продължават . каза Ердоган. -  Ако в Сирия, в непосредствена близост до нас има С-400, то аз ще се постарая и ние да разполагаме с С-400 и дори с С-500 и С-600. Ако не можем да си купим оръжие от НАТО, то ще намерим друг начин да го направим“. На 12 септември турският президент съобщи, че Анкара е подписала с Москва споразумение за покупка на зенитноракетни системи С-400 и поръчката вече е направена. Помощникът на руския президент по въпросите на военнотехническото сътрудничество Владимир Кожин потвърди в интервю за ТАСС, че Русия и Турция са подписали договор за доставка на С-400.", "date": "2017.09.21", "title": "Преговорите между Турция и Русия за покупка на  зенитноракетни системи С-400 продължават"}
{"url": "http://pik.bg/%D0%BC%D0%BE%D1%81%D0%BA%D0%B2%D0%B0-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%BE%D0%B4%D0%B0%D0%B4%D0%B5-%D0%BD%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B1%D0%BE%D0%B9%D0%BD%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D0%BC%D0%B8-35-news691829.html", "text": "Москва е готова да разгледа въпроса за продажбата на Кабул, на бойни хеликоптери Ми-35, но само с търговска цел. Това заяви специалният представител на президента на Русия по въпросите за Афганистан, ръководителят на втория департамент за Азия на Министерството на външните работи на Русия Замир Кабулов, цитиран от РИА Новости. „Предложихме на афганистанците да им продадем хеликоптери Ми-35. Те ни поискаха, и ние им предложихме да им продадем. Но само с търговски цели, за пари. Готови сме“, каза Кабулов. По-рано Кабулов проведе среща с изпълняващия длъжността специален представител на САЩ в Афганистан Елис Уелс.", "date": "2017.09.21", "title": "Москва готова да продаде на Афганистан бойни хеликоптери Ми-35"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D1%82-65-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%B1%D1%80%D0%B5%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%D0%B2%D0%B0%D0%BD%D1%83%D0%B0%D1%82%D1%83-news691830.html", "text": "Земен трус с магнитут 6,5 по скалата на Рихтер е било регистрирано в Тихия океан, край бреговете на Вануату, съобщава ТАСС, като се позовава на Геоложката служба на Съединените щати. Епицентърът на труса е бил на 414 километра южно от град Луганвил, разположен на остров Еспириту Санто, на дълбочина от 196 километра. Данни за пострадали и разрушения няма. Няма информация и за опасност от цунами.", "date": "2017.09.21", "title": "Трус! Земетресение с магнитут 6,5 по Рихтер бе регистрирано край бреговете на Вануату"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BF%D1%80%D0%B8%D0%B5-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE-%D1%83%D1%87%D0%B5%D0%BD%D0%B8%D0%B5-%D0%BD%D0%B0-%D0%BD%D0%B0%D1%82%D0%BE-news691832.html", "text": "Турция бе домакин на съвместни учения на НАТО вчера, предава Франс Прес, цитирани от Фокус. Тренировките бяха насочени към операции с подводници и се проведоха във водите край Мармарис. Около хиляда души от девет държави, сред които Франция, Великобритания и САЩ, се включиха в учението. Това е първата обща активност на Алианса в Турция след 2000 година", "date": "2017.09.21", "title": "Турция прие съвместно учение на НАТО"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B5-%D0%BF%D0%BE%D0%BA%D0%B0%D0%BD%D0%B8%D0%BB-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news691833.html", "text": "Президентът Румен Радев е поканил в личен разговор американският президент Доналд Тръмп и вицепрезидента на САЩ Майк Пенс да посетят България в най-скоро време, съобщи Нова телевизия. Според информацията това е станало във вторник по време на лична среща, по време на 72-ата сесия на Общото събрание на ООН в Ню Йорк.", "date": "2017.09.21", "title": "Президентът Румен Радев е поканил Доналд Тръмп на посещение в България"}
{"url": "http://pik.bg/%D1%80%D1%83%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-%D1%80%D0%B0%D0%BD%D0%B5%D0%BD%D0%B8-%D0%B2-%D1%81%D0%B8%D1%80%D0%B8%D1%8F-%D1%81%D0%BB%D0%B5%D0%B4-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D1%81-%D0%B1%D0%BE%D0%B9%D1%86%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news691835.html", "text": "Трима военни са ранени в Сирия в сряда, след като бойци на „Ислямска държава“ устроили засада на руски отряд, съобщават от Главния щаб на Руската федерация, цитирани от Российская газета. След няколкочасови престрелки е проведена успешна спасителна операция, не се съобщава за жертви. В акцията са участвали и самолети СУ-25, се казва още в официалното съобщение. Фокус", "date": "2017.09.21", "title": "Руски военни ранени в Сирия след престрелка с бойци на „Ислямска държава“"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0%D1%80%D0%B5%D1%87%D0%B5-%D0%B7%D0%B0%D0%BF%D0%BB%D0%B0%D1%85%D0%B8%D1%82%D0%B5-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%E2%80%9E%D0%BA%D1%83%D1%87%D0%B5%D1%88%D0%BA%D0%B8-%D0%BB%D0%B0%D0%B9%E2%80%9C-news691846.html", "text": "Външният министър на Северна Корея Ли Йон Хо заяви, че думите на американския президент Доналд Тръмп, че Вашингтон ще унищожи Северна Корея, му напомнят на „кучешки лай“, съобщава Ренхап. „Министърът на външните работи на Северна Корея заяви, че заплахите на Тръмп му звучат като „лай на кучета“, съобщава агенцията. Пред сесията на ООН В Ню Йорк Доналд Тръмп заяви, че Съединените щати ще бъдат принудени на унищожат Северна Корея в случай на заплаха за Вашингтон или срещу американските съюзници.", "date": "2017.09.21", "title": "Външният министър на Северна Корея нарече заплахите на Доналд Тръмп „кучешки лай“"}
{"url": "http://pik.bg/%D0%B0%D1%82%D0%B0%D0%BA%D0%B0-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D0%BF%D0%B0%D1%80%D0%B8%D0%B6-news691847.html", "text": "Британският премиер Тереза Мей разкритикува американския президент Доналд Тръмп заради решението му да изтегли САЩ от Парижкото споразумение за климата, съобщава The Independent, цитирани от Фокус. Мей направи това в реч пред Общото събрание на ООН, като представи и списък със страни, които са обърнали гръб на „световното сътрудничество“. Обвинението идва часове преди началото на срещата между Мей и Тръмп в Ню Йорк. Тръмп изтегли САЩ от Парижкото споразумение, но тогава британският премиер отказа да се включи директно в потока от критики.", "date": "2017.09.21", "title": "Атака! Премиерът на Великобритания разкритикува Доналд Тръмп за оттеглянето на САЩ от Парижкото споразумение"}
{"url": "http://pik.bg/%D1%88%D0%BE%D0%BA-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF%D0%B0-%D0%BD%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0-%D0%BF%D1%80%D0%B5%D0%B4%D0%B8-%D1%82%D1%80%D0%B8-%D0%B3%D0%BE%D0%B4%D0%B8%D0%BD%D0%B8-%D0%B2%D0%B8%D0%B4%D0%B5%D0%BE-news691723.html", "text": "В гората край руския град Красноуралск е намерен трупът на изчезналата преди три години актриса от екатеринбургския театър «Волхонка» Елена Шахова. Роднините са познали по снимката Елена и са тръгнали към Красноуралск за официално разпознаване. Елена Шахова изчезва преди три години - не се завръща на работа след отпуската си. По думите на познат на Елена, малко преди загадъчното си изчезване тя се мести от апартамента си в единична стая, теглейки в същото време голям кредит. Тръгват слухове, че Лена има интимен приятел, когото издържа. След изчезването й единственият знак от нея е есемес до нейна братовчедка в Москва, съобщава Е1.ru. В съобщението се казва, че близките не бива да се тревожат за нея и че тя решава лични проблеми. Но реално есемесът би могъл да бъде изпратен от всеки, който се е добрал до телефона на Лена. От полицията на Красноуралск съобщават, че на 2 септември в гората край града е било намерено тялото на жена, около 45-50-годишна, с ръст около 160-165 см, средно телосложение, светла и прошарена къса коса. Според първоначалната информация няма данни за насилствена смърт. Елена Шахова завършва през 1982 г. Свердловското театрално училище. Десет години работи в местния «Руски драматичен театър». През 2008 г. Шахова става лауреат на премията на губернатора на Свердловска областа за изтъкнати постижения в областта на литературата и изкуствата.", "date": "2017.09.21", "title": "ШОК! Намериха трупа на актриса, изчезнала преди три години (ВИДЕО)"}
{"url": "http://pik.bg/%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D0%B5-%D1%83%D0%B1%D0%B5%D0%B4%D0%B5%D0%BD-%D1%87%D0%B5-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D1%82%D0%B5%D0%B3%D0%BB%D1%8F%D1%82-%D0%BE%D1%82-%D1%8F%D0%B4%D1%80%D0%B5%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83-news691848.html", "text": "Иранският президент Хасан Роухани изрази пред репортери скептицизма си относно възможното изтегляне на САЩ от ядреното споразумение с Техеран, съобщава Ройтерс, цитирани от Фокус. „Не мисля, че Тръмп ще се оттегли от сделката, въпреки неговите думи и пропаганда“, заяви Роухани и добави, че опцията за предоговаряне на споразумението не е възможна. „Или ядрената сделка остава както е, или ще се разпадне“, категоричен бе той. По време на обръщение си пред 72-ата сесия на  Общото събрание на ООН, Тръмп нарече споразумението „срам“ за САЩ, а след това държавният секретар Рекс Тилърсън заяви, че са нужни промени в текста му.", "date": "2017.09.21", "title": "Въпреки всичко! Президентът на Иран е убеден, че САЩ няма да се оттеглят от ядреното споразумение"}
{"url": "http://pik.bg/%D1%80%D0%B8%D1%81%D0%BA%D0%BE%D0%B2%D0%B5%D1%82%D0%B5-%D0%BD%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F%D1%82%D0%B0-%D0%BD%D0%B0-%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D0%BA%D0%B8%D1%80%D1%81%D1%82%D0%B5%D0%BD-%D0%B4%D1%8A%D0%BD%D1%81%D1%82-%D0%B8-%D0%BF%D1%80%D0%B8%D0%BB%D0%BE%D1%88%D0%B0%D0%BB%D0%BE-%D1%81%D0%BB%D0%B5%D0%B4-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%BD%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0--news691856.html", "text": "Холивудската актриса Кирстен Дънст разказа в предаването Jimmy Kimmel Live, че заради грешка на отговорниците за реквизита по време на снимките на филма „Вудшок“ е употребила истинска марихуана, заради което и прилошало, съобщава електронното издание Лайф. „Веднага след като приключихме снимките на сцената реших да си почина, но внезапно ми стана лошо – разказва Дънст. – Вдигнах температура и започнах да треперя. След като се оплаках на продуцентите, бе изяснено, че вместо бутафорна трева са ми дали истинска“. Във филма Кирстен Дънст изпълнява ролята на жена, която развива силна параноя, след като приема наркотици. По правило по време на снимките вместо истински наркотични вещества се използват бутафорни заместители. Актрисата допълва, че заради ефекта, който й оказала марихуаната, продуцентите се принудили да й дадат няколко дни пълна почивка.", "date": "2017.09.21", "title": "Рисковете на професията! На актрисата Кирстен Дънст и прилошало след употреба на марихуана по време на снимки"}
{"url": "http://pik.bg/%D0%B5%D0%B2%D1%80%D0%BE%D0%BF%D0%B0-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B4%D0%B5%D0%BD-%D0%B1%D0%B5%D0%B7-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BF%D1%8A%D1%82%D1%8F-news691868.html", "text": "На днешната дата - 21 септември, в цяла Европа е обявен Ден без жертви при катастрофи, съобщи Нова телевизия. Инициативата е на органите на Пътна полиция на континента. Заради кампанията, но и заради очаквания интензивен трафик в цялата страна, ще има засилено полицейско присъствие по пътищата. По данни на МВР това лято у нас са загинали 184 души при общо над 2 000 катастрофи. Денят без загинали в катастрофи се отбелязва за втори път. Миналата година на 21 септември у нас не е загинал нито един човек, припомнят от \"Пътна полиция\".", "date": "2017.09.21", "title": "Европа отбелязва Ден без жертви на пътя"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%B5-%D0%BA%D1%8E%D1%80%D0%B4%D1%81%D0%BA%D0%B8%D1%8F%D1%82-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BC%D0%BE%D0%B6%D0%B5-%D0%B4%D0%B0-%D0%BD%D0%B0%D0%BD%D0%B5%D1%81%D0%B5-%D0%BD%D0%B5-news691870.html", "text": "Турският президент Реджет Ердоган предупреди в речта си пред Сесията на ООН в Ню Йорк, че насроченият за 25 септември референдум за независимост на Иракски Кюрдистан може да доведе до необратими щети, съобщава  Daily Sabah, цитирани от Фокус. Според него, „стъпки, като желания за независимост, които могат да доведат до нови кризи и конфликти в региона, трябва да бъдат избягвани“. Турският лидер добави, че „ние защитавахме целостта на Ирак, когато никой не го правеше. Този референдум няма да бъде проведен“.", "date": "2017.09.21", "title": "Президентът на Турция предупреди, че кюрдският референдум за независимост може да нанесе необратими щети"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D1%80%D0%B8%D0%B1%D0%BE%D0%BB%D0%BE%D0%B2%D1%86%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%BA%D1%80%D0%B8%D1%87%D0%B8%D0%BC-news691869.html", "text": "Риболовци ще протестират днес в центъра на град Кричим срещу \"убийството на река Въча\", съобщкава Нова телевизия. С нареждане на кмета на града коритото на реката е пресушено.  Така е унищожена защитена зона по \"Натура 2000\", посочват протестиращите. Тонове умряла риба е останала по сухите камъни. Риболовците обясняват, че водата по реката се спира от каскадата \"Доспат-Въча\", за която отговорност носи държавната компания НЕК. Със свое писмо риболовни организации вече са сезирали екоминистерството.", "date": "2017.09.21", "title": "Недоволство! Риболовци излизат на протест в Кричим"}
{"url": "http://pik.bg/%D1%81%D1%82%D1%80%D1%8F%D1%81%D0%BA%D0%B0%D1%89%D0%BE-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B4%D0%B8%D0%BC%D0%BE%D0%B2-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%BE%D1%89%D0%B5-%D1%81%D0%BC%D0%B5-%D0%BD%D0%B0%D0%B4-%D0%BD%D0%BE%D1%80%D0%BC%D0%B8%D1%82%D0%B5-%D0%B7%D0%B0-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85-%D1%83-%D0%BD%D0%B0%D1%81-news691883.html", "text": "Почти навсякъде в страната има тенденция за подобряване на въздуха, но все още сме над нормите за замърсяване. Това заяви министърът на околната среда и водите Нено Димов, съобщава БГНЕС. Димов участва в съвместно заседание на Комисията по здравеопазването и Комисията по околната среда и водите, което обсъжда темата за състояние на атмосферния въздух в страната – мерки и тенденции. „Това е изключително сериозен проблем, за решаването на който трябва да се включат всички власти, за да може да бъде решен. Това е приоритет на МОСВ още при встъпването ми в длъжност. Проблемът е пряко свързан с качеството на живот и здравето на хората. Много мерки трябва да се предприемат, които изкискват много време“, заяви Димов. Той подчерта, че местните власти трябва да имат своите планове за подобряване на качеството на въздуха. „Може би част от местната власт не припознава този проблем така сериозно както действително седи. Отпуснати са средства по ОП „Околна среда“ за подобряване на качеството на въздуха, от които общините могат да се възползват, те трябва да си дадат сметка, че този проблем е много сериозен“, подчерта екоминистърът. Стана ясно, че през периода 2011-2016 г. има устойчива тенденция към подобряване на качеството на въздуха, но това не значи, че нормите, които сме поставили са постигнати. „Но тази тенденция е устойчива, което е добра новина. Имаме 38 станции, които мерят за замърсяването на въздуха. Само в Перник и Гълъбово има проблем със серни диоксиди, като изключим завишените норми на фините прахови частици в почти цялата страна. Почти навсякъде в страната има тенденция за подобряване на въздуха, но и тя не е достигнала нормите, които трябва да имаме според българското и европейско законодателство“, обясни Нено Димов. Той припомни, че на 5 април 2017 г. съдът на ЕС постанови решение, че България е осъдена заради неспазване на нормите на фини прахови частици и че не са изготвени планове за качеството на въздуха. България е първата държава-членка, която е осъдена за това нарушение, но на опашката от още 15 държави, които са предстоящи. Именно заради това проблемът ще бъде издигнат като приоритет по време на председателството още в самото му начало. Основен проблем за замърсяването на въздуха е битовото отопление и горивата, които се използват са проблема. 21 от 25-те града, които имат превишаване на нормите е заради битовото отопление. Друг основен проблем е старият автомобилен парк. Димов подчерта, че основната роля е на общините и те трябва да бъдат по-активни. Той е изпратил указание какво трябва да правят, за да може да бъде подобрено качеството на въздуха в тези общини. За национално ниво в момента се изпълнява проект, който също се финансира от ОП „Околна среда“, това е национална програма за качеството на атмосферния въздух. „Очакваме тя да ни препоръча мерките, които трябва да бъдат предприети. Към края е работна група, която има за цел да бъдат подобрени горивата за битова цел и да с пускат на пазара по-добри горива“, каза още министърът на екологията.", "date": "2017.09.21", "title": "СТРЯСКАЩО! Министър Димов алармира: Още сме над нормите за мръсен въздух у нас"}
{"url": "http://pik.bg/%D0%B2-%D1%87%D0%B8%D0%BB%D0%B8-%D0%BF%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D1%82%D1%80%D0%B8-%D1%85%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B8-%D1%86%D1%8A%D1%80%D0%BA%D0%B2%D0%B8-news691871.html", "text": "Неизвестни бандити са подпалили две католически и една протестантска църква в южната част на Чили, съобщава радио Biobio. От правителството на страната осъдиха случилото се и обещаха виновните за пожарите да бъдат наказани най-сурово. Започнала е проверка на инцидентите. Една от версиите, по които работят в полицията е, че подпалвачите може да са представители на народността мапуче, която призовава властите да им бъдат върнати земите, принадлежали на техните предци.", "date": "2017.09.21", "title": "В Чили подпалиха три християнски църкви"}
{"url": "http://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D0%BE%D0%B8%D1%81%D0%BA%D0%B0-%D1%80%D0%B5%D1%84%D0%BE%D1%80%D0%BC%D0%B8-%D0%B2-%D0%BE%D0%BE%D0%BD-news691876.html", "text": "Британският премиер Тереза Мей поиска промени в ООН, като заплаши, че Лондон ще спре част от вноските, които прави за организацията, пише Daily Express. Държавният глава заяви в сряда, по време на изявлението си пред Общото събрание в Ню Йорк, че е нужно \"реформиране на нашите Обединени нации и широката международна система, така че да може да докаже стойността си, помагайки ни да посрещнем предизвикателствата на 21 в.\". В противен случай, Великобритания е готова да намали годишната си вноска от 90 млн. паунда до 30 млн. паунда, като добави, че независимо от това, страната ще продължи да финансира проекти на организацията и миротворчески мисии по света. Мей призова световните лидери за създаване на една \"по-подвижна, прозрачна и обща\" организация. В речта си премиерът критикува Доналд Тръмп за оттеглянето на САЩ от Парижкото споразумение и каза, че са нужни мерки за борба с нелегалната емиграция.", "date": "2017.09.21", "title": "Тереза Мей поиска реформи в ООН"}
{"url": "http://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B3%D0%BE%D1%81%D1%82-%D0%B2-%D1%81%D1%8A%D1%80%D0%B1%D0%B8%D1%8F-news691880.html", "text": "правителствената информационна служба. Заместник министър-председателят по икономическата и демографската политика Валери Симеонов ще бъде на посещение в Република Сърбия по повод празника на Димитровград (Цариброд) – едно от основните средища на Българското национално малцинство в Западните покрайнини. Това съобщиха от Валери Симеонов ще разговаря с вицепремиера и министър на търговията, туризма и телекомуникациите на Република Сърбия Расим Ляич. След това ще проведе срещи с българското национално малцинство в Западните покрайнини и с кмета на Димитровград Владица Димитров, както и ще присъства на поднасяне на венци на паметника на Васил Левски и паметника-костница на Нешков връх. Българската делегация ще вземе участие още в тържествена сесия на Общинския съвет и откриване на лятната сцена на библиотека „Детко Петров“, изградена по проект, финансиран със средства от българската помощ за развитие.", "date": "2017.09.21", "title": "Вицепремиерът Валери Симеонов гост в Сърбия"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%B8%D0%B2%D1%88%D0%B8%D1%8F%D1%82-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D0%BA%D1%80%D0%B0%D1%81%D0%B8%D0%BC%D0%B8%D1%80-%D1%80%D0%B0%D0%B9%D0%B4%D0%BE%D0%B2%D1%81%D0%BA%D0%B8-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%B4%D1%80%D0%B8%D0%B0%D0%BD-%D0%B8-%D0%BE%D0%B1%D1%8F%D0%B2%D1%8F%D0%B2%D0%B0%D0%BD%D0%B5%D1%82-news691807.html", "text": "- Никъде не се връщаме. Такива неща се случват навсякъде по света. И в България ги е имало, има ги и ще ги има. Лошото е, когато криминални престъпления се използват за вътрешнопартийни цели. - Ами опозицията какво направи? Не използва ли този ужасен случай с отвличането за свои вътрешни цели? Като каза, че се връщат старите времена. А аз пак казвам, че такова нещо няма. Отвличания има навсякъде по света. И ще има. Защо така наречените терористи вървят една, че и повече крачки преди спецорганите? В България не се извършва превенция. И то не само в криминалните престъпления, но и в здравеопазването и където щете още. Ние 25 г. тичаме след вятъра. А превенцията предотвратява престъпленията. Но има и друго - кой ще се навие сега да сътрудничи на органите на МВР, след като някой идиот ще му отвори досието и ще го разкрие. Навремето под съдебна отговорност беше даден посланик на САЩ, защото издал съпричастността на жена си към ЦРУ. А тук се отварят досиета поголовно. И хората се страхуват да сътрудничат на полицията. - Освен партиите, вие журналистите също имате вина. Вие искате информация на всяка цена. Едно време Надежда Михайлова казваше: \"Нахранете журналистите\". А не се отчита фактът, че една неволно изпусната дума се отчита и анализира от престъпниците. Когато имаме престъпление като отвличането, не трябва изобщо да излиза информация в общественото пространство. А не вътрешният министър да се изтъпанчва. Той се държи като фелдфебел. Повече му отива ролята на комендант на София. - Затова трябва да има премерена информация от страна на МВР. Но как да я дава то, като няма истински говорител?!Не може министърът да говори, не му е работа. Няма работа и главният секретар. С медиите трябва да комуникира говорител. Но той трябва да е специалист, който да разбира от материята, внимателно да анализира информацията и да знае как да я поднесе. Но в МВР такъв няма. Дали са добри органите на МВР, аз не знам. Нямам представа как работи полицията. Трябва да съм пълен идиот, за да правя оценка на полицията. Но мога да кажа, че контраразузнаване в България няма изобщо. Никой не може да ме убеди, че страната ни не е разграден двор за чужди разузнавания. Не трябва да се говори за такива престъпления като отвличания, както и за тероризма. Пак казвам - най-малко пък това е работа на министъра, особено на такъв като сегашния Валентин Радев. Смешни и жалки са ми такива като него - военни, които до вчера са се клели на БКП. А днес се кланят на друга партия, за да взимат повече пари. - Волно или неволно е изтекла информация, която дава представа на противниковата страна какво се случва. А лошите, както сме свикнали да ги наричаме, вече не са четвъртити групаци, а са информирани хора, които правят все по-интелигентни престъпления. Затова пак казвам - важното е какво и как да се даде като информация на медиите. - Отношението към Русия пак се базира на вътрешнопартийните интереси. И главно на опозицията. БСП навсякъде афишира своето русофилство. Тази партия все още не може да се идентифицира като погрешно се опитва да се представя за наследник на БКП. Правят се на русофили, защото робуват на старите отношения със СССР. Не бива да идентифицираме държавата Русия с руския народ. Българският народ винаги е имал добро отношение към руския народ. Но държавата Русия е противник на България, защото ние сме в НАТО. Управляващите пък робуват на тезата да се харесат на Големия брат чрез русофобия. А и едните, и другите пропускат факта, че Русия не е СССР. И партията на Путин не е КПСС. БСП са плутофили. Защото плутос на гръцки значи богатство. Те са приятели на богатството. Същото се отнася и за русофобите. Всички са приятели на богатството. Никакви идеали не ги водят. Само парите. Така е и с криминалните престъпления. Просто ги използват за чисто политически интереси и пропаганда. А в крайна сметка руският капитализъм и олигархията по нищо не се различават от  американския капитализъм и олигархия.", "date": "2017.09.21", "title": "ЕКСКЛУЗИВНО В ПИК! Бившият разузнавач Красимир Райдовски: Отвличането на Адриан и обявяването на Русия като заплаха за нас се използват за партийни цели"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%BB%D0%B8%D0%BD%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D1%82-%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D1%89%D0%B5-%D0%BF%D0%B0%D0%B4%D0%B0%D1%82-%D0%B1%D0%BB%D0%BE%D0%BA%D0%BE%D0%B2%D0%B5-%D0%B7%D0%B5%D0%BC%D1%8F%D1%82%D0%B0-%D0%BF%D0%BE%D0%B4%D1%81%D0%BA%D0%BE%D1%87%D0%B8-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-news691910.html", "text": "След разрушителния трус в Мексико хората са единни и много си помагат. Това разказа по телефона пред Би Ти Ви българката Красимира Димитрова, която от 17 години живее в Мексико. Тя самата се е включила в акциите на Червения кръст. По думите й десетки камиони доставят помощи за пострадалите от земетресението. „Все още падат блокове, има наклонени и разцепени сгради. Газта е спряна навсякъде, за да няма експлозии”, допълни българката. По време на земетресението Красимира е била на работа. „Земята просто подскочи, не потрепери. Всички излязохме навън, хората бяха изплашени и все още сме изплашени”, каза тя. ървата й работа е била да се свърже по интернет със сестра си, която е в България, тъй като е била спряна комуникацията по телефона. Красимира е успяла да се свърже и с други българи в Мексико, които са уверили, че са добре.", "date": "2017.09.21", "title": "ГОРЕЩА ЛИНИЯ! Българка от Мексико: Още падат блокове, земята подскочи от земетресението!"}
{"url": "http://pik.bg/200-%D0%B4%D1%83%D1%88%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D1%8F-%D0%B2-%D0%BC%D1%8A%D0%B3%D0%BB%D0%B5%D0%BD-news691901.html", "text": "200 души се очаква да се съберат на протест пред прокуратурата в Айтос заради сбиване в село Мъглен. Боят е станал на 15 септември между българи и цигани. Кметът забрани протеста, но от Организацията за защита на българските граждани обявиха, че ще протестират въпреки забраната. „Протестът е организиран, за да подкрепим Илиян Мавров, който на 15 септември бе пребит от цигани. Те бяха много бързо освободени“, каза пред камерата на бТВ лидерът на ОЗБГ Стефан Петров. Биячите изкараха, че сбиването в кравефермата е заради отвличане. Млад човек бил продаван като крепостен селянин за работна ръка. Николай Иванов, който е израснал без родители и е отгледан във фермата, където стана боят, сподели, че фермери са се опитали да го вземат насила да им работи без пари. Той е бил подмамен с обещание за истинско семейство и работа от негова колежка. Двамата заминават за ямболското село Воден. Там обаче не намерил нито семейството, за което мечтае, нито обещаната работа. Николай твърди, че колежката му получила 3000 лева от фермерите във Воден, за да го продаде като роб. Той обаче избягал и се върнал при хората, които са го отгледали. Новият му работодател идва заради него и така се стига до боя. Насила искаха да ме вземат, за да работя без пари, споделя Николай Иванов Тогава фермерите си поискали парите, които платили на жената за него. Шефът на Николай се намесил. Искал да го защити. Илиян стреля по брат ми с електрошоков пистолет, разказва той. Целта на демонстрацията днес е да бъде оказана подкрепа на пребития от роми Илиян Мавров.", "date": "2017.09.21", "title": "200 души излизат на протест заради боя в Мъглен"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D1%8A%D1%82-%D0%BA%D1%80%D0%B0%D1%81%D0%B8-%D1%8F%D0%BD%D0%BA%D0%BE%D0%B2-%D1%81%D0%BA%D0%BE%D1%87%D0%B8-%D0%BE%D1%81%D1%82%D1%80%D0%BE-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82%D0%B5-%D0%BC%D0%B2%D1%80-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D0%B4%D1%80%D1%83%D0%B6%D0%B5%D1%81%D1%82-news691931.html", "text": "\"Трябва да има повишение на заплатите и техническата система в МВР. Няма да стане само с подготовка и предпоготовка.\" Това заяви депутатът от БСП Красимир Янков по повод разискванията при приемането на първо четене на закона за МВР. Според него по този начин се потвърждава хаоса в системата, който предстои, тъй като според социалиста не може МВР да предлага частна охрана. \"Това е търговска дейност на МВР. Като гузни негонени бягате дами и господа от управляващото мнозинство\", заяви от трибуната на Народното събрание Янков. Червеният депутат предупреди, че с непостоянство в МВР може да се очаква единствено служителите да са неспокойни. Депутатът от ДПС Ахмед Ахмедов се връща отново Дирекция охранителна полиция, която съществувала до 2012 година.", "date": "2017.09.21", "title": "ИЗВЪНРЕДНО В ПИК TV! Социалистът Краси Янков скочи остро: Превръщате МВР в търговско дружество (ОБНОВЕНА)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D0%B5%D0%BC%D0%BA%D0%BE-%D0%B4%D0%B0-%D1%81%D0%B0-%D0%B2-%D1%81%D1%8A%D0%BA%D1%80%D0%B0%D1%82%D0%B5%D0%BD%D0%B8-%D1%81%D1%80%D0%BE%D0%BA%D0%BE%D0%B2%D0%B5-news691963.html", "text": "правителствената информационна служба. Максимално да се съкрати срокът на проверките по отношение на завода „Емко“, поиска министър-председателят Бойко Борисов по време на днешното правителствено заседание, съобщават от По думите му връщането на лиценза зависи от това да бъдат коригирани грешките и да се изпълнят указанията на проверяващите. „По всички военни заводи и складове текат проверки, така че тя не е насочена към тях, но доста складове гърмяха, доста жертви дадохме, доста безобразия се откриха, говоря - в много фирми. Хората трябва да знаят, че всичко зависи от това да си коригират грешките и съответно в рамките на тази една-две седмици максимум, ако са си ги отстранили, да им се върне лицензът“, казва премиерът Борисов.", "date": "2017.09.21", "title": "ИЗВЪНРЕДНО В ПИК! Борисов разпореди: Проверките на ЕМКО да са в съкратени срокове!"}
{"url": "http://pik.bg/%D0%B5%D0%B2%D1%80%D0%B8%D0%BA%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%BB%D1%8E%D1%87-%D0%BA%D1%8A%D0%BC-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B0%D0%BB%D1%86%D1%85%D0%B0%D0%B9%D0%BC%D0%B5%D1%80-news691911.html", "text": "От 1994 г. по инициатива на Международната организация за борба с болестта на Алцхаймер, днешният ден е посветен на битката с едно от най-тежките и коварни заболявания, покосяващо милиони хора по света и обричащо на страдание не само тях, но и семействата им. Според статистиката броят на болните към 2050 г. се очаква да достигне 107 млн. души. В исторически план за съществуването на заболяването става ясно още през далечната 1906 г., когато германският психиатър и невропатолог Алоис Алцхаймер го описва за първи път. От тогава до ден днешен световната медицинска наука не спира да търси причината за появата му, както и възможностите за лечение. Въпреки това към днешна дата дегенеративното състояние се счита за нелечимо. Алцхаймер е най-честата форма на деменция, която причинява проблеми с паметта, мисленето и поведението. Симптомите обикновено се развиват бавно и се влошават с течение на времето до такава степен, че потърпевшият няма възможност дори да извършва елементарни дейности, които са част от ежедневието му. При повечето хора болестта на Алцхаймер се развива след 65-годишна възраст, но съществуват и не малко случаи на поява на заболяването сред хора от по-млада възрастова група. Това се определя като ранна проява на болестта на Алцхаймер. Във Великобритания например има над 40 000 души на възраст под 65 години, диагностицирани с формата на деменция. Развитието на болестта на Алцхаймер е свързано с комбинация от фактори, повлияващи качеството на живот. Някои от тези рискове, като например начина на живот, могат да бъдат контролирани, но други, като възраст и гени, не могат да се „дирижират\". По неясни за науката причини жените на възраст над 65 години са около два пъти повече изложени на риск от заболяването, отколкото мъжете. Тази разлика учените се опитват да обяснят с факта, че е възможно болестта на Алцхаймер при жените да е свързана с липсата на хормона естроген след менопаузата. При по-голямата част от хората влиянието на генетиката върху риска от болестта на Алцхаймер е много фино. Известно е, че някои гени увеличават или намаляват шансовете на човека да развие болестта на Алцхаймер. Както при всяко заболяване, така и при болестта на Алцхаймер, общият здравен статус и начин на живот имат особено важна роля. Състояния като диабет, мозъчен инсулт, сърдечно-съдови проблеми, високо кръвно налягане, висок холестерол, затлъстяване и средата на живот са известни като повишаващи риска както от болестта на Алцхаймер, така и от съдова деменция. Естествено всеки може да намали риска, като се опита да води до колкото е възможно здравословен начин на живот. Воденето на активен начин на живот, който съчетава редовната физическа, социална и умствена дейност, според специалистите помага да се намали възможността от поява на болестта на Алцхаймер. Проучване показва, че новооткрито вещество избирателно блокира ензим, провокиращ заболяването. В продължение на десетилетия медицината се фокусира върху провеждането на интензивни изследвания при методите за лечение на пациенти с болестта на Алцхаймер. Въпреки че е постигнат значителен напредък по отношение на ранното и точно диагностициране на заболяването, терапевтичните възможности все още си остават до известна степен ограничени. Група изследователи от Швейцария, Германия и Индия разработва вещество, което блокира патогенната функция на ензим в клетките, отговорен за състоянието, но без да се засягат останалите жизнени функции на организма. Протеиновите отлагания в мозъка са отличителни белези на болестта на Алцхаймер и отчасти са отговорни за хронично прогресивната некроза на мозъчните клетки. Днес тези плаки могат да бъдат открити в много ранни стадии и доста преди появата на първите симптоми на деменция. Известно е, че протеиновите отлагания се състоят предимно от пептида амилоид бета (Аβ), който е токсичен. Той се получава в резултат на разграждане на амилоид прекурсорния протеин (APP). Аβ впоследствие изгражда плаки, които разрушават околната нервна тъкан. Ако се блокира Бета или Гама секретазата, това потиска образуването на вредните бета-амилоидни пептиди. За това и в продължение на много години излседователите се съсредоточават върху тези два ензима като терапевтични възможности. Досега обаче резултатите от клиничните изследвания, използващи вещества, блокиращи Гама- секретаза, са удряли на камък. Причината за това е, че ензимът участва и в други ключови клетъчни процеси. А инхибирането на ензимите при пациентите предизвиква тежки странични ефекти. За това специалистите решават да насочат усилията си към Бета-секретаза. Те изследват как същата може да бъде подтискана селективно - с други думи, вредното вещество да бъде блокирано, без да се засягат други важни жизнени функции. В серия от експерименти учените успяват да докажат, че амилоид прекурсорният протеин (APP) се разделя от Бета-секретазата в ендозомите - специални области на клетките, които са разделени от мембранни обвивки, докато останалите протеини се обработват в други части на клетката. Изследователите използват това пространство и така успяват да разрабоят вещество, което инхибира само Бета-секретазата в ендозомите, където се образува пептида амилоид бета. Специфичната ефикасност на инхибитора според тях е нов обещаващ начин за ефективно лечение на Алцхаймер за в бъдеще, без да причинява на пациентите сериозни странични ефекти.", "date": "2017.09.21", "title": "ЕВРИКА! Откриха ключ към лечението на Алцхаймер"}
{"url": "http://pik.bg/%D0%B5%D1%82%D0%BE-%D0%B3%D0%BE-%D0%B1%D0%B8%D1%82%D0%B8%D1%8F-%D0%BE%D1%82-%D1%80%D0%BE%D0%BC%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D1%81%D0%BD%D0%B8%D0%BC%D0%BA%D0%B8-news691959.html", "text": "47-годишният Тошко Тодоров е битият от озверели цигани полицай. Униформеният отишъл с  колега по сигнал за семеен скандал в ромската махала на Айтос. Двама роми обаче скочили на ченгетата. Тошко Тодоров е ударен с неустановен предмет и е приет в неврохирургията на УМБАЛ-Бургас с комоцио и травми по ръката. Това е поредното циганско насилие над българи в последните няколко дни. След екшъна в айтоското село Мъглен, при който четирима озверели роми пребиха бургазлията Илиян Мавров, обект на жесток побой от циганин стана и учител в град Садово. 17-годишният ученик Атанас Георгиеве от ромски произход, преби брутално с дървен кол даскал по английски език. Дете на 12 години е било зверски нападнато от роми в София вчера. Снимките на момчето след побоя, които взривиха социалните мрежи, са потресаващи, не е за хора със слаби сърца:", "date": "2017.09.21", "title": "Ето го бития от роми полицай (СНИМКИ)"}
{"url": "http://pik.bg/%D1%82%D0%B0%D0%BA%D1%81%D0%B8%D1%82%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B2%D0%B4%D0%B8%D0%B3%D0%B0%D1%82-%D1%82%D0%B8%D1%85%D0%BE%D0%BC%D1%8A%D0%BB%D0%BA%D0%BE%D0%BC-%D1%86%D0%B5%D0%BD%D0%B8%D1%82%D0%B5-news691943.html", "text": "Таксиметровите компании в Пловдив започнаха да вдигнат тарифите си над минималната, след като Общинският съвет им отказа повишение. До момента повечето от жълтите коли караха на 65 стотинки за километър пробег. Половината компании вече са увеличили тази сума с 5 стотинки от началото на месеца, а през последните дни една е фиксирала 80 стотинки. Толкова бе и внесеното предложение към съветниците. Освен по-високите тарифи, няколко фирми са въвели 40 стотинки такса за повикване. Информацията за повишенията бе потвърдена за \"Марица\" от председателя на Асоциацията на таксиметровите шофьори Георги Ряпов. Това е и причината градът да остане с по-малко таксиметрови коли за момента - повечето шофьори се редят на опашки пред \"Мерки и теглилки\" за прекалибриране на броячите. Така най-честият отговор на диспечерите в последните дни е \"Нямаме кола\". \"Внесъл съм в Общинския съвет експертна оценка, която показва, че реалната цена за километър пробег е над 90 стотинки. Ние искаме да има минимална тарифа, която да е съобразена със ситуацията и икономически обоснована. Вместо това, ако всички караме на въведения минимум, излиза, че Общинският съвет ни кара да работим на дъмпинг. Това е недопустимо\", обясни Ряпов. Според направената експертна оценка, за да може един шофьор да си докарва по 460 лева минимална заплата, тарифата трябва да е 1,20-1,30 лева. Председателят на асоциацията обаче е категоричен, че таксиджиите искат да се въведе такава от 90 стотинки, не повече. От асоциацията продължават да настояват да бъде разгледан размерът на годишния данък и таксата за разрешително от общината. Годишната лепта е в размер на 785 лева, а разрешителното - 34 лева, за което Ряпов твърди, че е по-скъпо от софийското. \"Както се казва - \"Дяволът е в детайлите\". Имаме право да плащаме разсрочено и да работим по 3 месеца например и после да прекъснем. При повторно плащане на данъка незнайно защо се плаща втори път и за разрешително. Данъкът пък трябва да е 10 процента от печалбата ни или предполагаемата печалба, а не толкова безумно надут\", обясни председателят на асоциацията. С всички тези разходи и дъмпинговите тарифи е много трудно един шофьор да си върже минимална заплата за месеца. Ситуацията е по-лоша за тези, които са с коли под наем - те броят по 30 лева на ден. Тяхната печалба е почти нищожна, затова и много от тях се отказват. Таксиметровите шофьори от цялата страна се обединяват във все повече организации в цялата страна, за да защитят своите интереси. Преди Националния такси събор, който ще се проведе този уикенд край Габрово, пловдивската браншова асоциация е в активна връзка най-вече с колегите си от София и Бургас. Ако сега се стигне до протестни действия, те ще са много по-координирани и мащабни на територията на страната, твърди председателят на местната организация Георги Ряпов. Таксиметровите шофьори настояват за няколко неща. Първото е повишаване на минималната тарифа за пробег във всички градове. Второто е защита на коректните шофьори, които не използват така наречените \"помпи\". Друг акцент е при изискването на свидетелство за съдимост на таксиметровите водачи да се прави разлика между престъпленията, за които човек може да бъде осъден. Ако има присъда за нещо, което няма пряка връзка с шофирането на такси, да не му се забранява да работи, защото според шофьорите на жълти коли това е дискриминация. Важен за водачите е и въпросът с частните автомобили, които безконтролно паркират по техните стоянки и им пречат да работят. На Националния такси събор се очаква превозвачите да набележат общи действия на всички организации в страната.", "date": "2017.09.21", "title": "Такситата в Пловдив вдигат тихомълком цените"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%86%D0%B8%D0%BF%D0%BE%D0%B2-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B5-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%82%D0%B5-%D0%B7%D0%B0%D0%BF%D0%BB%D0%B0%D1%82%D0%B8-news691934.html", "text": "\"Възможно е увеличение на полицейските заплати в рамките до 15 процента, стига бюджетът за следващата година да го позволява\", заяви заместник-министърът на МВР Красимир Ципов в кулоарите на Народното събрание. По думите му в момента всеки един униформен взима за добро изпълнение на задълженията бонус в рамките от 50 до 70 лв. върху основната си заплата. По повод критиките на опозицията към Закона за МВР, Ципов определи като напълно неоснователни. \"Първоначалната професионална подготовка на разследващите полицаи е отдавна и има за цел да даде възможност да се кандидатират за по-висши постове, като областен директор. До настоящия момент законът не позволяваще разследващите полицаи да минават през тази първоначална подготовка, което е абсолютно задължително за длъжността - областен управител\", заяви още Ципов. Той допълни, че бюджета на МВР има предвидени средства за тази подготовка. Ципов е категоричен, че хаос няма и обърна внимание на депутатът от БСП Красимир Янков, че по времето когато той е бил председател на вътрешната комисия и се е приемало в 42-я парламент закона за МВР са променени над 70 кодекса именно с преходните и заключителните разпоредби. По повод охранителната дейност, Ципов заяви, че ще се пазят обекти като БНБ, бежански центрове от затворен тип и обекти от националната сигурност, ТЕЦ-ове и др.", "date": "2017.09.21", "title": "ПЪРВО В ПИК! Зам.-министър Ципов: Възможно е увеличение на полицейските заплати "}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89-%D1%81%D0%BB%D1%83%D1%87%D0%B0%D0%B9-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%B6%D0%B8%D0%B2%D0%B5%D0%B5-3-%D0%B3%D0%BE%D0%B4%D0%B8%D0%BD%D0%B8-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%B2%D0%B5%D0%BD%D0%B0-%D0%B2-%D0%BA%D0%BE%D1%80%D0%B5%D0%BC%D0%B0-%D0%BF%D0%B8%D0%BD%D1%81%D0%B5%D1%82%D0%B0-news691894.html", "text": "Българка живее три години със забравена в корема пинсета. Ганка Христова дълго време не знаела за проблема си, а търпяла страшни болки. Ганка работела в Израел. Наложило й се да си направи операция на дебелото черво. Точно тогава се оказало, че лекарите са забравили в корема й 15-сантиметрова пинсета. \"Ходя винаги прегърбена. Усещането ми беше като тежест в корема. Сутрин и вечер съм на болкоуспокояващи\", разказа Ганка Христова пред Нова телевизия. Тя обаче не може да се справи с проблема си. \"Когато състоянието ми се стабилизира и дойдеи време да се прибера в България, разбрах, че паспортът ми е изтекъл. Успях да напусна Израел с приятел, който гарантира за мене със собствените си документи. Няколко пъти ме връщаха, пищи цялата система. Както обичайно свалят се обувки, метали. Системата обаче продължаваше да пищи. Час преди полета ме пуснаха и ми съобщиха, че нямам право да влизам в страната 5 години”, разказва Ганка Христова. Като разбрала за пинсетата, жената веднага се обадила в израелската болица, за да търси помощ. Тя подала в посолството документи, но й отказали да влезе в Израел. черният печат важи още 2 г. До тогава българката ще се надява да събере пари за операцията у нас, която по предварителни очаквания ще струва около 10 хил. лв.", "date": "2017.09.21", "title": "ШОКИРАЩ СЛУЧАЙ! Българка живее 3 години със забравена в корема пинсета"}
{"url": "http://pik.bg/%D0%BC%D0%B8%D0%BB%D0%B0-%D0%B9%D0%BE%D0%B2%D0%BE%D0%B2%D0%B8%D1%87-%D0%B4%D0%B5%D0%B3%D1%83%D1%81%D1%82%D0%B8%D1%80%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D1%83%D1%85%D0%BD%D1%8F-%D0%B2-%D1%81%D0%BE%D1%84%D0%B8%D1%8F-news691947.html", "text": "Да опита традиционна българска кухня е сред желанията на холивудската звезда със сръбско-руски корени Мила Йовович по време на престоя си у нас. Актрисата кацна в София вчера, а повод за визитата й в България дават снимките към филма „Хелбой“, чиято премиера към момента е заложена за 11 януари 2019 г. Клапата на лентата щракна в средата на миналата седмица в катедралата в Уелс, пише \"Монитор\". Противно на очакванията на местните киномани там да бъдат заснети кадри към „Фантастични животни и къде да ги намерим 2“, на терен се появи екипът на режисьора на рибута на „Хелбой“ Нийл Маршал („Игра на тронове“) и Дейвид Харбър („Странни неща“), който ще влезе в главната роля. В продукцията адовото изчадие, призовано от нацисти с надеждата да им помогне във Втората световна война, ще се изправи срещу Кървавата кралица, с чийто зъл ум ще се развихри именно Йовович. „Много съм развълнувана да започна тренировките за ролята ми в „Хелбой“. Ще бъде супер забавно, още повече, че ще работя с някои от любимите ми актьори – Дйвид Харбър и Иън Макшейн“, така звездата от „Заразно зло“ стартира своето „софийско дневниче“, каквото име даде тя на кадъра си от столичното летище в социалните мрежи. Това не е първа визита на Йовович у нас. През 2014 г. тя засне сцени към „Оцеляла“ в Кремиковци. Тогава тя дойде в София в компанията на съпруга си Пол Андерсън и дъщеря им Евър Габо. Именно тук пък, спекулират някои, тя е заченала второто си дете. Встрани от семейното разрастване, България остави следа у актрисата още с историята и кухнята си. Неслучайно на тръгване от страната ни, Йовович се бе запасила с няколко книги, проследяващи събитията у нас от началото на 90-те години. Причина Мила да се запали по родната ни история станал разговор с хора от екипа на продукцията, в която тя си партнира с екранния Агент 007 – Пиърс Броснан. Родената в Киев красавица помолила за материали, с които да научи повече, като казала на българските си домакини, че ще й бъде интересно да разбере през какви етапи е миналата държавата ни.", "date": "2017.09.21", "title": "Мила Йовович дегустира българската кухня в София"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D1%80%D0%B0%D0%BC%D0%B8%D1%82%D0%B5-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B3%D0%BE%D0%B2%D0%BE%D1%80%D1%8F-%D1%81%D0%B8-%D1%81-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BD%D1%8F-news691965.html", "text": "„Не искам да коментирам реплики на политици. Изчакваме топката от парламента и ще я отиграем правилно. Важното е процедурата да е прозрачна, тъй като става дума за много пари - 1,5 млрд. лв. за 8 самолета и после още толкова за още 8 самолета. Нека парламентът да гласува доклада, приет в комисията и после ние ще вземем решение. Единият вариант е да се почне отново разговор с трите фирми. Другият е да се почне нова процедура, която да е отворена и за страни, които не са от НАТО и Европейския съюз. След като парламентът гласува, ще се реши, но засега е ясно само, че ще се върви към нови преговори. Ако процедурата започне отново и няма нови ограничения от парламента, може да се разшири периметъра на преговорите и с други страни. Но моето мнение е, че трябва да се говори за нови самолети, а не са втора или трета ръка”, категоричен бе той. На въпрос на ПИК дали в това число е включва и оферта за американски самолети, която е била скрита, министърът заяви, че е възможно, но ако се променят параметрите, тъй като в момента е записано, че можем да взимаме самолети единствено от държави членки на НАТО и ЕС. Междувременно обаче Каракачанов продължава преговори с руснаците, за да се ремонтират и вдигнат във въздуха МиГ-овете. „За да обновим наличните МИГ-ове и да ги вдигнем трябва мине процедура за ремонта. Според мен е правилно пряко да се договорят между Министерство на отбраната и РСК МИГ, за да се спестят пари от посредници. Има подписан меморандум и е определена работната група, която да дойде. Трябва да се направи обследване за състоянието на самолетите и да се изготви оферта. Ноември ще знаем колко би струвало и евентуално да се пристъпи към подписване на договори. Желанието ни е ремонтите да се извършат в завода в Пловдив, но трябва да се види дали има такава възможност”, каза още той. По повод репликата на вицепремиера Валери Симеонов, че има липса на комуникация в управленската коалиция, Каракачанов заяви, че той не може да се оплаче. „Аз си говоря с премиера и нямам проблеми с комуникацията. Неговата комуникация трябва да е още по-лесна с Борисов, тъй като са на пет метра един от друг. Но коалиционни теми не коментирам с медиите, а с партньорите и мисля, че така е редно”, каза министърът на отбраната. За увеличението на заплатите на военните, Каракачанов не пожела да се ангажира с минимуми. \"Като вицепремиер по сигурността и отбраната съм провеждал редица разговори с премиера и с министъра на финансите. Радвам, се че той проявява разбиране да се реши проблема, защото не трябва да се пренебрегва сектора сигурност\", заяви още той. Лидерът на ВМРО е Народното събрание, за да се приеме докладът за състоянието на Народното събрание, като изрази надежда да бъде добре приет от народните представители.", "date": "2017.09.21", "title": "ИЗВЪНРЕДНО В ПИК TV! Каракачанов проговори за драмите в коалицията: Говоря си с Борисов и нямаме проблеми в комуникацията!"}
{"url": "http://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B7%D0%B8-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D0%BB%D1%8E%D0%B1%D0%BE%D0%B2%D0%BD%D0%B8-%D1%81%D1%80%D0%B5%D1%89%D0%B8-news691890.html", "text": "Луната е в знак Везни – Повишава се възприемчивостта към всичко прекрасно, както и чувствителността към всичко дисхармонично, към всякакви грубости. Благоприятно е за търговия, за покупко-продажби, за изкуство и култура. Отложете разговорите за работа, битови неуредици и паричните проблеми. Денят повече подхожда за любовни и приятелски срещи. Не се впускайте да изяснявате отношения, избягвайте да критикувате. Уязвими са бъбреците и пикочния мехур. Благоприятно е за лечение на зъби, уши, очи. Увеличава се желанието за похапване на вкусотийки, но трябва да внимавате. 2 лунен ден започва в 08:13ч и продължава до 09:16ч на следващия ден – Символ на деня е рогът на изобилието. Обърнете внимание на правилното приемане на даровете на деня. Необходимо е да се отбележи, че даровете на второто лунно денонощие идват само при тези, които са посветили предишният период на подробно планиране. Това се явява едновременно като награда за свършената работа и първо изпитание по пътя към достигане на целите. Според авестийската традиция 2-ри лунен ден е като бял лист, в който предстои да пишем през новия лунен месец. Да не се дава воля на нисшите инстинкти. Ден за натрупване на енергия и осъзнаване на своите възможности. Трябва да бъдете добри и щедри. Вслушвайте се в своята интуиция. Да се избягват конфликтите, тъй като отнемат много енергия, необходима за други неща. Ако чувствате неприязън към някого, това е предупреждение, че сте на грешен път. Отношения – Може да започнат в семейството реформи. Ако отдавна сте забелязали, че е време да промените нещо, то сега е този момент да го предприемете, особено що касае и другите членове на семейството. Всякакви новости, при разумно обяснение, ще бъдат приети без съпротивление и възражения. На всяка цена се старайте да избягвате конфликтите. Ако те започнат сега, ще продължат през целия месец. Секс – Втори лунен ден е празник за секса, затова той трябва да бъде празничен, забавен, оригинален. Това е най-доброто време да изпробвате нови сексуални техники, любовни игри, позиции. Идеалното време да добавите към сексуалния си живот нещо ново и вълнуващо, неизвестно, нов нюанс. Бизнес – 2-ри лунен ден се явява трамплин за постигане на успех за хората, въвлечени в сферата на бизнеса. Необходимо е повишаване на активната дейност. Добре съсредоточете всички сили в търсене на източник за финансиране на своя проект, уточняване на плановете, разработени от преди и формиране на материална база за бъдещи проекти. Благоприятно време за започване на нова политика на компанията. Подстрижка – подобрява здравето и състоянието на всички органи на чувствата – очите, слуха, прочиства носовите канали. Освен това подобрява работата на отделителната и храносмилателната системи. След подстрижката в този ден, косите ви може да започнат да се навиват. Покупки – може да купувате само това, което ви е крайно необходимо. Сънища – Образите на сънищата ви могат да послужат като пряко указание как да действате, но трябва да ги тълкувате правилно, а не да ги приемате буквално. Сънищата биват конкретни и ярки, което улеснява тълкуването им.", "date": "2017.09.21", "title": "Астролози: Днес е ден за любовни срещи"}
{"url": "http://pik.bg/%D1%81%D1%80%D0%B5%D0%B4-%E2%80%9E%D0%BB%D1%8A%D0%B2%D0%BE%D0%B2%D0%B5%D1%82%D0%B5%E2%80%9D-%D0%B8%D0%BC%D0%B0-%D0%BF%D0%BE%D0%B4%D0%B5%D0%BC-%D0%BD%D0%B0%D0%BF%D1%80%D0%B5%D0%B4-%D1%81-%D1%85%D1%83%D0%B1%D1%87%D0%B5%D0%B2-news691969.html", "text": "След загубата на националния ни отбор по футбол от Холандия в Амстердам селекционерът Петър Хубчев заяви: „След като сме загубили, значи сме сбъркали“. И още: „След като сме загубили, най-голямата причина за това съм аз“. Аз, неспециалистът по футбол, но фен, ще си позволя да възразя на тези оценки. Световната практика е доказала, че когато играем с отбори с равни сили, шансовете на домакините да спечелят мача са по-големи от тези на гостите. И така се случи на мачовете ни с Швеция и Холандия. Ние спечелихме домакинските си мачове и загубихме гостуванията. И това не е необичайно и тревожно. Разтревожи ме заглавието „Хубчев е бесен, почва чистка сред „лъвовете“. Свидетел съм как в миналото след загубен мач от националния отбор много често започват необосновани действия като уволнения на треньори, гонене на футболисти. Така само се разстройва работата на селекцията. В момента под ръководството на Хубчев отборът ни се намира в подем. Има добри момчета, които играят всеотдайно, от сърце. Какво следва от загубения в Амстердам мач? Спокойно и трезво ръководството трябва да направи анализ на играта на отбора като цяло и представянето на всеки футболист поотделно. И ако е нужно, да се направят необходимите корекции в играта. След това – с пълна пара напред, под ръководството на Хубчев за следващите мачове с Франция и Люксембург.", "date": "2017.09.21", "title": "Сред „лъвовете” има подем, напред с Хубчев"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B1%D1%81%D0%BF-%D0%B8%D0%B7%D0%B1%D1%83%D1%85%D0%BD%D0%B0-%D0%BD%D0%B5-%D1%81%D0%B5-%D0%B7%D0%B0%D0%BA%D0%B0%D1%87%D0%B0%D0%B9%D1%82%D0%B5-%D1%81-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news691971.html", "text": "\"Не се закачайте с президента, особено по военна тема. Армията не може да изпълнява задълженията си, след като има недокомплект\", изригна от трибуната на Народното събрание депутатът от БСП Таско Ерменков. Причината за неговата остра реакция е докладът за състоянието на армията, който се очаква да бъде приет. Председателят на парламента Димитър Главчев повтори думите му: \"Не се закачайте с президента\". Това видно ядоса социалистът. Зам.-председателят на ВМРО Искрен Веселинов пък заяви, че след като от БСП скачат толкова, това дали не означава, че предходния доклад писан по време на служебното правителство не е дело на Румен Радев. „Не забравяйте, че гледаме доклад за 2016 година, когато Радев не беше президент”, заяви Веселинов. Депутатът от ГЕРБ Владимир Тошев пък припомни, че предходния доклад е внесен именно от служебното правителство, когато парламент нямаше. Вицеадмирал Пламен Манушев пък заяви, че цялата дейност, за която се говорие задължение единствено на министъра. „Тази армия и недостига на пари е от последните 20 години. Не може непрекъснато да се внушава от тази трибуна, че нападаме президента. Не може да говорите, че той е единствения достоен български офицер. Ами не е така, има хиляди достойни офицери, които не служат на партии”, заяви Манушев. Той допълни,  че докладът се прави от офицерите и хората в армията и с думите си Ерменков е обидил всички тях. „Закачката е във връщането на доклада от редовно правителство. Една и съща е експертизата, едни и същи хора са го правили, а единствената разлика е в политическия извод, веднъж даден от служебното правителство и после от вас”, заяви Ерменков, като призова да не се изкривява истината.", "date": "2017.09.21", "title": "ИЗВЪНРЕДНО В ПИК TV! БСП избухна: Не се закачайте с президента (ОБНОВЕНА)"}
{"url": "http://pik.bg/%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D0%BF%D0%B8%D1%80%D0%BE%D0%B3%D0%BE%D0%B2-%D0%B4%D0%B0-%D1%82%D0%B5-%D0%B1%D0%BB%D1%8A%D1%81%D0%BD%D0%B5-%D0%BA%D0%BE%D0%BB%D0%B0-%D0%BF%D1%80%D0%B5%D0%B4-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B0-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B4%D0%B0-%D0%BD%D0%B5-%D0%B8%D0%B7%D0%BB%D1%8F%D0%B7%D0%B0%D1%82-news691908.html", "text": "Мъж бе блъснат от автомобил на метри от „Пирогов\". Опитите да се извикат лекари от здравното заведение обаче били неуспешни. За това разказват очевидци на инцидента. Една от тях - Галя Славова, разказа в сутрешния блок на Нова телевизия „Здравей, България\", че мъжът е бил целият в кръв. Влязла в „Пирогов\", за да намери лекари, които да помогнат. Те обаче заявили, че нямат право да напуснат работното си място и трябва да се звънне на телефон 112. „Бях втрещена от чутото. Не бях първата, която бе потърсила помощ. Друга жена вече звънеше на 112 и викаше линейка, която по-късно дойде\", разказа още Галя Славова. „В случая хората наистина е трябвало да се обадят на спешния телефон и да изчакат линейката. В момента правила за спешните отделения в България няма. Имаме отменен стандарт по спешна медицина в частта болнична помощ и шест месеца ние нямаме правила за спешните отделения\", обясни д-р Десислава Кателиева от Националната асоциация на работещите в спешната помощ. „Случаят е показателен за тежкото състояние на системата. Трябва задължително да се приемат правила, по които да се работи\", коментира от своя страна д-р Станимир Хасърджиев от Националната пациентска организация.", "date": "2017.09.21", "title": "На метри от \"Пирогов\": Да те блъсне кола пред болницата, а лекарите да не излязат"}
{"url": "http://pik.bg/%D1%83%D0%B4%D0%B0%D1%80-%D0%BD%D0%B0-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8%D1%82%D0%B5-%D0%B2-%D0%B1%D1%83%D1%80%D0%B3%D0%B0%D1%81-%D1%80%D0%B0%D0%B7%D0%BA%D1%80%D0%B8%D1%85%D0%B0-%D1%82%D0%B0%D0%B5%D0%BD-%D1%81%D0%BA%D0%BB%D0%B0%D0%B4-%D1%81-543-%D0%BB%D0%B8%D1%82%D1%80%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D0%B0%D0%BB%D0%BA%D0%BE%D1%85%D0%BE%D0%BB-news691949.html", "text": "543,2 литра наливен алкохол в бидони и пластмасови бутилки откриха митнически служители от отдел „Митническо разузнаване и разследване\" /МРР/ към Митница Бургас. На 18.09.2017 г., митническите служители извършват проверка в регистриран специализиран малък обект за дестилация /СМОД/ на територията на град Бургас. По време на проверката те установяват, че частният имот на територията, на който е разположен  казана за варене на ракия, е свързан чрез закрит коридор с пристройка в съседен частен имот, съобщава \"Флагман\". В помещение, пригодено за склад, в тази пристройка митническите служители  откриват в бидони и пластмасови бутилки общо 543,2 литра наливен алкохол с характеристики на ракия по цвят и мирис, без документи за платен акциз. Установено е, че двата съседни имота са собственост на лица в роднинска връзка. Нелегалният продукт с  измерена алкохолна концентрация от 43 до 49 % vol е иззет.  Взети са проби за анализ. След излизане на резултатите от лабораторната експертиза ще бъде образувано административнонаказателно производство по случая.", "date": "2017.09.21", "title": "Удар на митничарите в Бургас! Разкриха таен склад с 543 литра нелегален алкохол"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BD-%D0%BF%D0%B5%D1%82%D1%80%D0%BE%D0%B2-%D0%B7%D0%B0-%D1%81%D0%BB%D1%83%D1%85%D0%BE%D0%B2%D0%B5%D1%82%D0%B5-%D0%B7%D0%B0-%D1%80%D0%BE%D0%BA%D0%B0%D0%B4%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BE%D1%81%D1%82%D0%B0%D0%B2%D0%B0%D0%BC-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE-news692013.html", "text": "Злостни слухове се оказаха твърденията в някои медии от днес, че здравният министър ген. Николай Петров е изразил желание да напусне поста си и премиерът Бойко Борисов ще му търси заместник. Дни след тежката бъбречна криза, с която бе приет във ВМА бившият директор на болницата, около името му се завъртяха куп \"новини\" във връзка с евентуалното му оттегляне от кабинета. ПИК потърси за коментар лично ген. Петров и пред медията ни той обяви, че дори за миг не е абдикирал от задълженията си в правителството и дори по време на болничните, в които ще бъде още седмица, ходи на работа. - Вярно е само, че съм в болнични. Дори и така обаче, аз ходя на работа. Вчера бях в министерството и в понеделник пак ще бъда. Не мога да оставя задачите, които са неотложни, още повече, че има неща, които само аз мога да реша, колкото и да е добър екипът ми. - Нямам представа, явно някои биха желали да се случи, но ще ги разочаровам. Нямам такива намерения въобще. Разговарях и с премиера, той също няма такива намерения. Освен да е акция на дезинформация. Подобно нещо съм преживявал вече. Пращаха ме посланик, военно аташе, къде ли не, а целта на цялата работа е да не повярват хората, с които работиш, че си титуляр и си гледаш сериозно работата. - Това с бъбреци всъщност се оказа страничен ефект. Намериха голям камък в единия бъбрек. Това беше началото, но впоследствие нещата се оказаха по-сериозни и претърпях сериозна коремна операция заради сраствания. Болките бяха големи, но се възстановявам. Проф. Владов направи страхотна операция. Идната седмица ще ми махнат и конците. - Има неотложни задачи, а и виждате какво започват да пишат. Но трябва да се радваме, когато пишат такива измислени неща. Това означава, че няма за какво да се хванат. Не могат за говорят за корупция, за любовници, за нарушени правила и започват да си измислят. Това означава, че си върша добре работата.", "date": "2017.09.21", "title": "ЕКСКЛУЗИВНО В ПИК! Ген. Петров за слуховете за рокади в кабинета: Оставам здравен министър! Говорих с премиера Борисов и оставката ми не е обсъждана"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-63-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D1%81%D0%BB%D0%B5%D0%B4-%D1%82%D1%80%D1%83%D0%B4%D0%BE%D0%B2%D0%B0-%D0%B7%D0%BB%D0%BE%D0%BF%D0%BE%D0%BB%D1%83%D0%BA%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news692010.html", "text": "Окръжната прокуратура във Варна образува досъдебно производство за причиняване смъртта на работник при трудова злополука. Престъплението по член 123, ал. 1 от Наказателния кодекс се разследва от следовател при Окръжния следствен отдел към Окръжната прокуратура във Варна. Това съобщиха от пресцентъра на Апелативна прокуратура – Варна. На 19 септември около 10,30 часа постъпил сигнал за пострадал 63-годишен мъж при изпълнение на трудовите му задължения по ремонт на козирка на магазин от голяма търговска верига. С множество наранявания пострадалият Ст.И. е приет в болницата, където починал няколко часа по-късно. Причиняването на смърт поради незнание или немарливо изпълнение на занятие или друга правно регламентирана дейност, представляваща източник на повишена опьасност, се наказва с лишаване от свобода от 1 до 6 години.", "date": "2017.09.21", "title": "ТРАГЕДИЯ! 63-годишен мъж е загинал след трудова злополука във Варна"}
{"url": "http://pik.bg/%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B2-btv-%D1%82%D0%B0%D0%B7%D0%B8-%D1%81%D1%83%D1%82%D1%80%D0%B8%D0%BD-%D0%B2%D0%B8%D0%B4%D0%B5%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BC%D1%80%D1%8A%D0%BD%D0%BA%D0%B0%D0%BC%D0%B5-%D0%B8-%D0%B4%D0%B0-%D0%B4%D1%80%D1%8A%D0%BD%D0%BA%D0%B0%D0%BC%D0%B5-%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BC%D0%B5-%D0%BD-news691936.html", "text": "Обичаният от поколения поет Недялко Йорданов гостува в предаването \"Тази сутрин\" на bTV и в разговор с Антон Хекимян представи премиерните си книги - стихосбирката \"Мрън-мрън\" и биографичната \"Моят Радой\". \"Защо стихосбирката ви се казва \"Мрън-мрън\", го запита водещият. \"Това е самоирония\", усмихна се творецът и прочете емблематичното стихотворение, на което е кръстена поетичната книга. Той отбеляза, че е на 77 години и съответно - във възрастта на мърморенето. По въпроса за старостта авторът бе философски настроен: \"Уж рационално виждаш края, но не вярваш, че има край. Животът какво е - натискаш дръжката на една врата и се озоваваш в друга стая. На мен ми е любопитно да видя какво има там... А и усещането за край не зависи от възрастта. Ето, подвигът на много хора днес ни изглежда необясним. Христо Ботев - момче на 28 години казва: \"Тоз, който падне в бой за свобода, той не умира...\" Днес изглежда банално да мислим, че си струва да дадеш живота си за нещо, защото няма за какво.\" Дали мрънкането не е наша национална характеристика, поинтересува се Антон Хекимян. \"На моменти дрънкаме, на моменти мрънкаме - отново шеговито вметна гостът. - Решаваме нещо, тръгваме напред и на третия ден ни се изпарява желанието. Но може пък това да не е толкова лоша черта, това не е белег от робството, българинът е такъв - той се пали и бързо угасва, бързо му минава, умее да прощава. Ето виждам - всеки ден има протести, минава протестът и им минава на хората.\" За своя приятел и духовен баща, на когото е посветена биографичната му книга \"Моят Радой\", Недялко Йорданов разказа: \"Радой Ралин е една необикновена личност. Той е истински лирически поет, тъжен поет, той ме взе под своя закрила, той ми е като баща. В книгата са писмата му до мен, защото аз живеех в Бургас, а той в София и благодарение на това се родиха те. Това са уникати, от които се вижда колко тъжен, сантиментален, истински човек е Радой. /.../ Ще ви разкажа една смешна история. Бях млад поет и Радой искаше да ме запознае с големия поет Александър Геров. Геров пожела да му прочета мое стихотворение, прочетох му стихотворението \"Любов\", посветено на моята любима Ивана. И той неочаквано поиска да му продам от деветте куплета пет. Каза, че ще плати по 10 лв. за всеки от тях и ще ги включи в свое стихотворение. И Радой на една салфетка в ресторанта, в който бяхме, написа договор. В него беше отбелязано, че аз подарявам, както пожелах, куплетите. И наистина след месеци излезе стихосбирка на Александър Геров, в която беше стихотворението му \"Жена\" с моите куплети - подписано - \"Мой вариант на стихотворението на Недялко Йорданов \"Любов\". Това беше голямо признание за мен!\" Авторът разкри, че ще потърси тази легендарна салфетка в архива на Радой Ралин, който синът му Кин Стоянов, наскоро е предал в Държавния архив. По повод предстоящия празник на независимостта, Недялко Йорданов коментира: \"Като психика българите сме независими. Ето, сънародниците ни в чужбина показват, че са запазили българското у себе си, интересуват се какво става у нас. Мисля си, че ние по начало сме независими, въпреки, че сме били толкова години под робство. Кой друг народ е издържал толкова години под робство и е оцелял! Дали зависим от Русия, от Америка, от Турция... ние оставаме независими вътре в себе си!\", подчерта големият творец. Цялото интервю можете да видите тук:", "date": "2017.09.21", "title": "Недялко Йорданов в bTV \"Тази сутрин\" (ВИДЕО): Може да мрънкаме и да дрънкаме, но българите сме независими и прощаващи хора"}
{"url": "http://pik.bg/%D0%B3%D1%80%D0%B0%D0%BD%D0%B8%D1%87%D0%BD%D0%B8%D1%82%D0%B5-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BF%D1%80%D0%B0%D0%B2%D0%BE%D1%82%D0%BE-%D0%B4%D0%B0-%D0%B2%D0%BE%D0%B4%D1%8F%D1%82-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F-news691970.html", "text": "Граничните полицаи получават и правото да водят разследвания. Това гласуваха депутатите с промените в закона за МВР, предложени от Министерския съвет. Граничарите ще могат да водят оперативно-издирвателни действия и да водят разследвания обясни заместник-министърът на вътрешните работи Красимир Ципов, цитиран от Дарик. „Не получават нови права, освен на територията на граничната зона и те ще могат да осъществяват оперативно-издирвателна дейност и дейност по разследване на територията на цялата страна. Това предложение изхожда от главна дирекция „Гранична полиция\", тъй като към настоящия момент, вследствие на засиления миграционен натиск, са идентифицирани различни казуси, в които разследването започва на територията на граничната зона и тогава, когато незаконните мигранти преминат на територията на Областна дирекция, трябва да се прехвърли цялото разследване на съответния компетентен орган. Не виждаме смисъл в това. По-добре да се даде възможност да се създават съвместни екипи за извършване на издирвателна дейност и по разследване между органите на ГД „Гранична полиция\", полицейските органи на областни дирекции и на национална полиция\", каза Ципов. Със законопроекта на министерския съвет се променят и още 8 закона, сред които и Законът за движение по пътищата.", "date": "2017.09.21", "title": "Граничните полицаи получават правото да водят разследвания"}
{"url": "http://pik.bg/%D1%81%D1%82%D0%B0%D0%BD%D0%B4%D0%B0%D1%80%D1%82-%D0%B5%D0%BD%D0%B4-%D0%BF%D1%83%D1%8A%D1%80%D1%81-%D0%BF%D0%BE%D0%BD%D0%B8%D0%B6%D0%B8-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%BD%D0%B0-%D0%BA%D0%B8%D1%82%D0%B0%D0%B9-news691957.html", "text": "В четвъртък корпорацията за финансови услуги „Стандарт енд Пуърс“ (S & P) понижи кредитния рейтинг на Китай, като предупреди, че продължителният период на нарастване на дълга е създал „икономически и финансови рискове\", предава Франс прес. „Стандарт енд Пуърс“ понижи рейтинга на Китай от АА до А +. Тя е втората голяма рейтингова агенция, която предприема подобна стъпка, след като през май „Мудис“ взе аналогично решение.", "date": "2017.09.21", "title": "\"Стандарт енд Пуърс\" понижи кредитния рейтинг на Китай"}
{"url": "http://pik.bg/%D0%B0%D0%B1%D0%B4%D1%83%D0%BB%D0%BB%D0%B0%D1%85-%D0%B3%D1%8E%D0%BB%D0%B5%D0%BD-%D0%B3%D0%BE%D1%82%D0%B2%D0%B5%D0%BB-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%BA%D0%B0%D1%80%D0%B8%D0%B5%D1%80%D0%B0-news691966.html", "text": "„Джумхуриет” Бившият 11-ти президент на Турция Абдуллах Гюл се подготвя за изключително силна политическа изява, информира електронното издание на вестник . Мнението е на неговия бивш съветник и сегашен журналист във вестник „Йеничаг” – Ахмет Такан. „Да преминем към вестите по повод очаквания с нетърпение и дискутиран в кулоарите на властта т. нар. „Период на пост-Ердоган”. … Действията на Абдуллах Гюл отново се активизираха. Случайност ли са разкритите и шумно афиширани дълбоки подробности около съдебното дело в САЩ срещу скандалния турски бизнесмен от ирански произход Ръза Зарраб (известен с близките си отношения с обкръжението и семейството на Ердоган, включително и с неговия син Билял, както и с бивши турски министри – бел. на „Фокус”)? Няма как да зная. Обаче напоследък Абдуллах Гюл често е зад граница и преди всичко – във Великобритания. Говори се, че офисът и домът му в Истанбул са пълни с посетители. Сред показателните посетители се изброяват имената на известни стари/нови представители на управляващата Партия на справедливостта и развитието (ПСР). Цитира се и името на едни сегашен зам.-генерален председател на ПСР. … Очевидно Абдуллах Гюл се подготвя. Ще видите, че този път той ще направи една много сериозна политическа крачка. Това се подразбира и от посланията му в социалните медии. …”, твърди Ахмет Такан, цитиран от „Джумхуриет”.", "date": "2017.09.21", "title": "Абдуллах Гюлен готвел политическа кариера"}
{"url": "http://pik.bg/%D1%88%D0%B8%D1%80%D0%BE%D0%BA%D0%BE%D1%82%D0%BE-%D0%BB%D0%B8%D1%86%D0%B5-%D0%B8%D0%B7%D0%B4%D0%B0%D0%B2%D0%B0-%D1%81%D0%BA%D0%BB%D0%BE%D0%BD%D0%BD%D0%BE%D1%81%D1%82-%D0%BA%D1%8A%D0%BC-%D1%81%D0%BB%D1%83%D1%87%D0%B0%D0%B5%D0%BD-%D1%81%D0%B5%D0%BA%D1%81-news691913.html", "text": "Учени откриха, че широкото и квадратно лице е отличителна черта на хората, склонни към случаен секс, съобщи Лента. За индивидите с такава външна характеристика е най-голяма вероятността да изневеряват на партньорите си. Психолозите проведоха две изследвания. В първото участие взеха 145 студенти, които имат интимни отношения. Те направиха анкета, по време на която споделиха особеностите на своето поведение при общуването с други хора и сексуалните си контакти. По снимки на доброволците специалистите определиха съотношението между ширината и височината на лицата им. Второто проучване, в което участваха 314 човека, беше разширена версия на първото и учените оцениха доколко склонни към изневери са доброволците. Според експертите, връзката между пропорцията на лицето и сексуалното поведение се дължи на нивото на хормона тестостерон по време на половото съзряване. Резултатите са валидни и за мъжете, и за жените.", "date": "2017.09.21", "title": "Широкото лице издава склонност към случаен секс"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%B0%D0%B9-%D0%B1%D0%BB%D0%B8%D0%B7%D0%BA%D0%B0%D1%82%D0%B0-%D1%87%D0%B5%D1%80%D0%BD%D0%B0-%D0%B4%D1%83%D0%BF%D0%BA%D0%B0-news691978.html", "text": "Астрономи от Технологичния институт в Рочестър, Ню Йорк, откриха най-близката до Земята двойна черна дупка. Системата, съставена от два свръхкомпактни обекта, се намира в галактиката NGC 7674, която е на разстояние 400 милиона светлинни години от Млечния път. Двойната черна дупка е открита с помощта на радиоинтерферометрия със свръхдълги бази. При този метод се използват няколко телескопа, разположени в различни точки на нашата планета. Въпросната глобална система от наземни астрономически инструменти функционира като един голям телескоп със свръхвисока разделителна способност, която превишава 10 милиона пъти възможностите на човешкото око. Откритите обекти, които се намират в центъра на спиралната галактика, изглеждали като два компактни източника на радиовълни, разделени един от друг на разстояние 1 светлинна година. По своите характеристики те съответстват на големи черни дупки, около които има акреционни дискове от поглъщания газ. Общата маса на системата надвишава 40 милиона пъти слънчевата. Орбиталният период на радиоизточниците е около 100 хиляди години. На астронимите досега са известни едва няколко обекта, които е възможно да са две въртящи се около общ център на масата черни дупки. Те се намират в галактики, отдалечени от Земята на разстояние 1 милиард и повече светлинни години.", "date": "2017.09.21", "title": "СЕНЗАЦИЯ! Откриха най-близката черна дупка"}
{"url": "http://pik.bg/%D0%B1%D0%B5%D0%B7%D0%B8%D0%B7%D1%85%D0%BE%D0%B4%D0%B8%D1%86%D0%B0-%D0%B6%D0%B5%D0%BD%D0%B0-%D1%81%D0%B5-%D0%BD%D0%B0%D0%B3%D1%8A%D0%BB%D1%82%D0%B0-%D1%81-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%B4%D1%8A%D0%BB%D0%B3-%D0%BE%D1%82-5-%D0%B1%D0%BE%D0%BD%D0%B0-%D0%BF%D0%BE%D1%81%D0%BB%D0%B5-%D1%80%D0%B0%D0%B7%D0%BC%D0%B8%D1%81%D0%BB%D0%B8-%D0%B8-%D0%B7%D0%B2%D1%8A%D0%BD%D0%BD%D0%B0-%D0%BF%D0%B0%D0%BD%D0%B8-news692024.html", "text": "Жена на 40 г. от Дупница се опита да се самоубие, след като се нагълта с шепа лекарства. По спешност я закараха в болницата в Кюстендил, тъй като в двете болници в Дупница няма клинични пътеки за лечение при отравяне, съобщава струмабг. 40-г. К.Т. имала финансови проблеми, теглила кредит, но останала без работа и изпаднала в безизходица. Не могла да погасява задължение от 5000 лв., а от безпаричие започнали търкания в семейството й. Това я довело до ситуацията да вземе решение за самоубийство. Когато жената останала сама вкъщи, изпила всички хапчета, които имала – за високо кръвно, за язвена болест… Преди да припадне обаче, размислила, решила, че трябва да живее, и сама позвънила на тел. 112 да търси лекарска помощ. Линейката пристигнала за минути на подадения адрес. Жената лежала в безсъзнание на пода. Веднага е закарана в Спешна помощ, реанимирана е още в линейката.", "date": "2017.09.21", "title": "БЕЗИЗХОДИЦА! Жена се нагълта с лекарства заради дълг от 5 бона, после размисли и звънна панически на 112"}
{"url": "http://pik.bg/%D0%B1%D0%B0%D0%B9-%D0%B4%D0%B0%D0%BD%D1%87%D0%BE-%D1%89%D0%B5-%D0%B3%D0%BE%D1%82%D0%B2%D0%B8-%D0%BF%D0%BE-%D0%B4%D1%8E%D0%BC%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0%D1%82%D0%B0-%D0%BD%D0%B0-%D0%B3%D0%BE%D0%BB%D1%8F%D0%BC-%D0%BA%D1%83%D0%BB%D0%B8%D0%BD%D0%B0%D1%80%D0%B5%D0%BD-%D1%80%D0%B5%D1%87%D0%BD%D0%B8%D0%BA-news691973.html", "text": "Събитие с литературно-кулинарен привкус ще отбележи излизането на сензационната книга „Голям кулинарен речник“ на Александър Дюма на български след седмица. Издателство „Милениум“ кани всички фенове на големия автор и на гастрономическите изкушения на 28 септември от 19.30 часа на премиерата на легендарната творба. Тя ще се състои в „Ла Кубанита“ бар енд динър в ж.к. „Белите брези“, ул. „Битоля“ 2. Това лято, 144 години след появата му на френски, за пръв път у нас излезе венецът на творчеството на Александър Дюма-баща – готварската библия „Голям кулинарен речник“. Обемистият труд е плод на няколко десетилетия събирачество, както и на безброй трапези с изобилие от кулинарни изкушения и куриозни случки с най-известните личности на XIX век. Много герои от романите му са кръстени на знайни и незнайни майстори на черпака, с което  Дюма е искал да им се отблагодари за пиршествата, на които е присъствал като съучастник и главен консуматор. Между книгите и пътешествията си той събира и съставя несравними рецепти за крале и плебеи, за мускетари и техните слуги. Вкусният шедьовър на Дюма е наръчникът на всички знаменити шеф-готвачи от новото време. „И до днес няма друга такава книга – толкова подробно описваща всички храни и продукти. Всеки майстор може да се възползва от описанията, рецептите и менютата, и да готви по нея“. Това е мнението на изтъкнатия шеф - готвачът на Тодор Живков бай Данчо. Той ще бъде основният гост на премиерата и ще приготви екзотични хапки със скариди, пушена сьомга, сирене рокфор и други изненади. Освен него кулинарната енциклопедия ще представят известната литературна критичка проф. Милена Кирова и преводачките на солидния том Офелия Петрова и Марта Иванова.", "date": "2017.09.21", "title": "Бай Данчо ще готви по Дюма на премиерата на \"Голям кулинарен речник\""}
{"url": "http://pik.bg/%D0%BD%D0%B0%D1%80%D0%BE%D0%B4%D1%8A%D1%82-%D0%BF%D0%BB%D1%8A%D0%B7%D0%B2%D0%B0-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%BA%D0%B0%D1%82-%D0%BE%D1%87%D0%B0%D0%BA%D0%B2%D0%B0-%D0%BD%D0%B0%D0%BF%D1%80%D0%B5%D0%B3%D0%BD%D0%B0%D1%82-%D1%82%D1%80%D0%B0%D1%84%D0%B8%D0%BA-news691979.html", "text": "Предстоят три почивни дни, трафикът ще бъде интензивен, нека да призовем водачите да бъдат по-търпеливи, по-внимателни. Това заяви в парламента началникът на \"Пътна полиция\" към МВР комисар Бойко Рановски. По отношение на , които бяха приети на първо четене от парламента днес и с които се променят и текстове в Закона за движение по пътищата, комисар Рановски заяви, че с тях се внася яснота. По думите му в момента в закона има три текста, които регламентират в районите на спирките. \"Ние предлагаме единият да отпадне и да останат другите два, за да е по-ясно санкционирането, обясни той. Има три текста за , предлагаме да останат два текста - неправилно изпреварване без опасност и неправилно изпреварване с опасност, като санкциите са различни\", обясни комисар Рановски. С други промени се уточняват текстове, свързани с тежкотоварните автомобили. В Европейския ден без загинали на пътя комисар Рановски призова участниците в движението да се замислят за поведението си на пътя. Когато има масово пътуване, няма начин да не се образуват задръствания и тапи, но нека бъдем по-търпеливи, да не нарушаваме правилата и да спазваме указанията на контролните органи, каза той. По отношение на , които бяха приети на първо четене от парламента днес и с които се променят и текстове в Закона за движение по пътищата, комисар Рановски заяви, че с тях се внася яснота. По думите му в момента в закона има три текста, които регламентират в районите на спирките. \"Ние предлагаме единият да отпадне и да останат другите два, за да е по-ясно санкционирането, обясни той. Има три текста за , предлагаме да останат два текста - неправилно изпреварване без опасност и неправилно изпреварване с опасност, като санкциите са различни\", обясни комисар Рановски. С други промени се уточняват текстове, свързани с тежкотоварните автомобили.", "date": "2017.09.21", "title": "Народът плъзва по пътищата за празниците: КАТ очаква напрегнат трафик"}
{"url": "http://pik.bg/%D0%B7%D0%B0%D1%89%D0%BE-%D1%87%D0%B5%D1%82%D0%B5%D0%BC-%D0%B2%D1%81%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D0%BA%D0%BD%D0%B8%D0%B3%D0%B8-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8-news691918.html", "text": "Родителите п рекарват над 90 минути пред компютъра или смартфона, а само 25 минути четат книги на децата си, като по-изморените дори пропускат страници, съобщи в. \"Дейли мейл\". Повечето от нас с удоволствие си спомнят за дните, когато са ни чели приказки като деца. Но ново проучване на благотворителната организация за насърчаване на четенето \"Буктръст\" разкри, че днешните родители спират да четат преди края на текста или отказват да започнат втора приказка. Почти половината от тези възрастни казаха, че причината е, че са \"прекалено изморени\". Изследването включи 2 хиляди родители на деца от четири до 11-годишна възраст. Според експертите, р едовното четене на книжки на децата от страна на техните родители е важно. То развива въображението на малките момчета и момичета по най-забавния и вълнуващ начин.", "date": "2017.09.21", "title": "Защо четем все по-малко книги на децата си?"}
{"url": "http://pik.bg/%D0%B2%D1%82%D0%BE%D1%80%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%BC%D0%B8%D0%BD%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0%D1%82%D0%B0-%D0%BC%D0%B0%D1%84%D0%B8%D1%8F---%D1%81%D0%BF%D0%B8%D0%BF%D0%B0%D1%85%D0%B0-72-%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D0%BB-%D1%81%D0%B5-%D0%B7-news691985.html", "text": "Областната дирекция на МВР – Варна Задържан е 72-годишен участник в телефонна измама, представял се за комисар от МВР. Това съобщиха от . След проведени оперативно-издирвателни действия е установено и задържано лицето 72-годишния с инициали Н. Н., неосъждан, от Варна, срещу когото е повдигнато обвинение по чл. 209 от НК. Установено е, че на 5 септември около 13.00 часа се обадил по телефона на 74-годишна жена от село в община Аврен, представяйки се за комисар от МВР, под предлог, че предстои залавяне на телефонни измамници. Той е взел сумата от 17 000 лв., които потърпевшата оставила в торба до контейнер за смет в селото. Лицето е задържано за срок до 24 часа, материалите са докладвани на прокурор при Районна прокуратура - Варна, води се досъдебно производство, на Н.Н. е наложена мярка за неотклонение „парична гаранция“. Работата с лицето продължава. Преди време във Варна бе задържана друга пенсионерка на 72 години, която събирала парите, хвърлени от балъците от терасите им.", "date": "2017.09.21", "title": "Втори пенсионер мина на страната на телефонната мафия - спипаха 72-годишен, представил се за комисар от МВР"}
{"url": "http://pik.bg/%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%BB%D0%BE%D1%80%D1%8A%D0%BD%D1%81-%D1%84%D0%B8%D1%88%D0%B1%D1%8A%D1%80%D0%BD-%D1%81%D0%B5-%D1%80%D0%B0%D0%B7%D0%B2%D0%B5%D0%B4%D0%B5-%D1%81%D0%BB%D0%B5%D0%B4-15-%D0%B3%D0%BE%D0%B4%D0%B8%D0%BD%D0%B8-%D0%B1%D1%80%D0%B0%D0%BA-news692022.html", "text": "Актьорът Лорънс Фишбърн, познат на зрителите с ролите си в продукции като \"Матрицата\", \"Човек от стомана\" и \"Батман срещу Супермен: Зората на справедливостта\", се раздели със съпругата си, актрисата Джина Торес. 48-годишната Торес направи изявление, с което потвърди раздялата си с 56-годишния Фишбърн, пазена в тайна близо година. Актрисата изтъкна, че двамата ще запазят уважението помежду си и ще продължат да полагат съвместни грижи за 10-годишната си дъщеря Дилайла, съобщава БТА. Изявлението на Джина Торес идва непосредствено след като актрисата беше забелязана да се целува с друг мъж, за когото се смята, че е предприемачът Кевин Уайт. Лорънс Фишбърн и Джина се сгодиха през февруари 2001 г. Двойката мина под венчило на 22 септември 2002 г. Дъщеря им Дилайла се роди през юни 2007 г. От първия си брак актьорът има още две деца.", "date": "2017.09.21", "title": "Актьорът Лорънс Фишбърн се разведе след 15 години брак "}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B5%D0%BC%D0%B8%D0%BB-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D0%B2%D0%B8%D0%BA%D0%B0-%D0%BD%D0%B0-%D0%B8%D0%B7%D1%81%D0%BB%D1%83%D1%88%D0%B2%D0%B0%D0%BD%D0%B5-%D1%82%D1%80%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-news692009.html", "text": "Председателят на комисията за наблюдение на приходните агенции и борба със сивата икономика и контрабандата Емил Димитров - Ревизоро вече е подговил стриктна програма за работа. В нея са включени изслушване на трима министри, петролната и газова асоциация, агенцията по лекарства и КЗК. Програмата за работа бе приета с пълно съгласие. Така се прие още на следващото заседание на 28 септември да бъде изслушан председателят на петролната и газова асоциация Валентин Златев. След това председателят на комисията ще изслуша митистърът на финансите Владислав Горанов, ръководствата на агенция \"Митници\" и Националната агенция за приходите.", "date": "2017.09.21", "title": "ПЪРВО В ПИК! Емил Димитров-Ревизоро вика на изслушване трима министри "}
{"url": "http://pik.bg/%D0%B9%D0%BE%D0%BA%D0%BE-%D0%BE%D0%BD%D0%BE-%D1%81%D0%B5-%D0%BF%D1%80%D0%B5%D0%B1%D0%BE%D1%80%D0%B8-%D0%B7%D0%B0-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0%D0%B4-%D0%BD%D0%B0%D0%BF%D0%B8%D1%82%D0%BA%D0%B0%D1%82%D0%B0-%D0%B4%D0%B6%D0%BE%D0%BD-%D0%BB%D0%B5%D0%BC%D1%8A%D0%BD-news691950.html", "text": "Жената на Джон Ленън – Йоко Оно, се пребори за правата на марката безалкохолно „Джон Лемън”, която се използваше от полска пивоварна. В логото на марката има стилизирано изображение на очилата на Джон Ленън, както и цитати от негови песни. Присъждането на съда става факт, въпреки че от компанията твърдят, че името се използва от 2014 г. - две години преди да е официално регистрирано. Адвокатите на вдовицата на легендарния бийтълс предупредиха компанията, че ако не платят авторски права за името, ще трябва да заплащат по 5000 евро на ден и по 500 долара на бутилка.", "date": "2017.09.21", "title": "Йоко Оно се пребори за правата над напитката \"Джон Лемън\""}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B0%D1%82%D0%B0-%D0%B6%D0%B5%D0%BD%D0%B0-%D0%B2-%D1%81%D0%B2%D0%B5%D1%82%D0%B0-%D0%BB%D0%B8%D0%BB%D0%B8%D0%B0%D0%BD-%D0%B1%D0%B5%D1%82%D0%B0%D0%BD%D0%BA%D1%83%D1%80-news692052.html", "text": "милиардер и собственик на козметичния гигант \"Л'Ореал\", предадоха световните информационни агенции. Считана е В него тя декларира пълното си доверие в президента на компанията Жан-Пол Ажон и неговия екип. Бетанкур , който я създава през 1902 година. Името на Лилиан бе замесено преди години в скандал с незаконно дарение за кампанията на бивия френски президент Никола Саркози. На 94 години почина французойката Лилиан Бетанкур, за най-богатата жена в света. Съобщението за смъртта й направи нейната дъщеря Франсоаз. наследява семейната козметична фирма от своя баща", "date": "2017.09.21", "title": "Почина най-богатата жена в света Лилиан Бетанкур"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%BA%D0%B0%D0%BD%D0%B8-%D0%B4%D0%B0-%D1%86%D0%B0%D0%BA%D0%B0-%D1%82%D1%83%D1%80%D1%86%D0%B8%D1%8F-%D1%81-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%BC%D0%B5%D1%80%D0%BA%D0%B8-news692037.html", "text": "Германия може да предприеме допълнителни мерки за ограничаване на икономическото сътрудничество с Турция на фона на кризата в двустранните отношения, заяви днес германският канцлер Ангела Меркел за телевизия АРД, предаде ТАСС. \"Ние вече ограничихме икономическото сътрудничество. Ако е нужно, ще продължим да го правим и занапред, което, разбира се, не бих искала\", каза Меркел. Тя заяви, че в диалога с турските власти смята \"да нарича нещата със собствените им имена\", но няма да скъсва отношенията с Анкара. Меркел отбеляза, че Турция се отдалечава от разбирането й за правова държава, но Германия ще продължи да поддържа контактите си с нея, за да бъдат освободени задържаните в Турция германски граждани. Отношенията между Германия и Турция се обтегнаха заради редица фактори, един от които е задържането на германски граждани в Турция по обвинения в подкрепа на тероризма или участие в опита за преврат миналата година. По данни на германското външно министерство в турски затвори в момента има над 50 германски граждани, а в 12 от тези случаи става дума за политически мотивирани арести. На 20 юли германският външен министър Зигмар Габриел обяви, че Германия преразглежда икономическата си политика по отношение на Турция.", "date": "2017.09.21", "title": "Германия се кани да цака Турция с допълнителни мерки "}
{"url": "http://pik.bg/%D1%87%D0%B5%D1%82%D0%B8%D1%80%D0%B8-%D1%81%D1%82%D1%80%D0%B0%D0%BD%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%8F%D0%B4%D1%80%D0%B5%D0%BD%D0%B8%D1%8F-%D1%81%D0%B8-%D0%B0%D1%80%D1%81%D0%B5%D0%BD%D0%B0%D0%BB-news692027.html", "text": "Общият брой на ядрените бойни глави по света миналата година е намалял, но Китай, Индия, Северна Корея и Пакистан изглежда увеличават арсеналите си от атомно оръжие, съобщи днес Стокхолмският международен институт за изследване на мира (СИПРИ), цитиран от Асошиейтед прес.Това предаде БТА. Според института развоя на Севернокорейската ядрена програма \"е допринесъл за международна политическа нестабилност, която може да има сериозни последици\". По данни на СИПРИ към януари 2017 г. САЩ, Русия, Великобритания, Франция, Китай, Индия, Пакистан, Израел и Северна Корея са разполагали с общо 14 935 ядрени бойни глави, при 15 395 миналата година. Според информацията на института Северна Корея няма разположени бойни глави, но притежава между 10 и 20 \"други бойни глави\" - \"използваеми бойни глави на склад и изтеглени от въоръжение бойни глави, на които предстои утилизация\". СИПРИ уточни, че севернокорейските данни са несигурни. \"Предприетите в последно време стъпки в областта на ядреното разоръжаване са окуражаващи\", заяви ръководителят на проект \"Ядрени оръжия\" в СИПРИ Шанън Кайл. \"Положената през 2016 г. основа е надградена през 2017 г., като към юли тази година Договорът за забрана на ядрените оръжия е бил подписан от 122 държави\", каза той. Т.нар. забранителен договор може да бъде много важен етап в дългосрочната перспектива за ядрено разоръжаване, допълни Кайл. По отношение на глобалните проблеми за сигурността СИПРИ посочи като положително събитие влизането в сила през 2015 г. на Парижкото споразумение за климата, прилагането на иранската ядрена сделка и резолюцията на Общото събрание на ООН през 2017 г. да се постави началото на преговори за премахване на ядрените оръжия. Един проблем обаче продължава да представлява сериозно предизвикателство за сигурността и това е принудителното преселване. СИПРИ отбелязва, че Африка и Близкият изток \"заедно днес подслоняват две трети от преселниците по света\". Институтът уточнява, че миналата година броят на хората, напуснали родните си места, се е увеличил значително, надхвърляйки 60 милиона души. Основната причина за преселническите кризи остават въоръжените конфликти, изтъква стокхолмският институт в 48-то издание на своя годишник.", "date": "2017.09.21", "title": "Четири страни продължават да увеличават ядрения си арсенал"}
{"url": "http://pik.bg/%D0%BA%D0%B8%D1%82%D0%B0%D0%B9-%D0%B8%D0%B7%D0%BF%D1%80%D0%B0%D1%89%D0%B0-%D0%BC%D0%B8%D1%81%D0%B8%D1%8F-%D0%BD%D0%B0-%D0%BC%D0%B0%D1%80%D1%81-%D0%B4%D0%BE-2020-%D0%B3-news691983.html", "text": "Около 2020 г. Китай ще изпрати своя космическа мисия до Марс и се надява да получи почвени и скални образци от планетата десет години по-късно, пише в. „Чайна дейли”, цитиран от ТАСС. По думите на главния инженер на мисията Чжан Жунцяо, Китай планира да стане първата страна, съвместила орбитална дейност с тази на повърхността на Марс в една и съща мисия. В китайския проект се работи по три основни направления – орбитален апарат, спускаем модул и марсоход. Мисията ще включва 13 комплекса научно-изследователско оборудване, 7 от които са предназначени за орбиталния апарат, а 6 – за марсохода. Орбиталният апарат ще събере данни за марсианската атмосфера, електромагнитното поле и температурата на Червената планета, ландшафта ѝ, както и друга полезна информация.", "date": "2017.09.21", "title": "Китай изпраща мисия на Марс до 2020 г. "}
{"url": "http://pik.bg/%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B8%D1%87%D0%BD%D0%BE-%D0%B7%D0%B0%D0%B4%D1%80%D1%8A%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-%D0%B2-%D0%BF%D0%BE%D1%81%D0%BE%D0%BA%D0%B0-%D0%B2%D0%B0%D1%80%D0%BD%D0%B0-%D0%BA%D0%BE%D0%BB%D0%BE%D0%BD%D0%B0%D1%82%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BD%D0%B0-3-%D0%BA%D0%BC-%D0%BF%D1%80%D0%B5%D0%B4%D0%B8-news692050.html", "text": "Фокус Километрично задръстване се е образувало по АМ „Хемус“ в посока Варна, в района на тунел „Ечемишка“, предаде . Колоната започва 3 км преди „Ечемишка“, като между двата тунела също има опашка от автомобили. Над 7 км е цялата колона. Движението в посока Варна се извършва с 1 км в час в две колони.", "date": "2017.09.21", "title": "Километрично задръстване на магистрала \"Хемус\" в посока Варна! Колоната започва на 3 км преди тунел \"Ечемишка\""}
