{"url": "https://pik.bg/%D1%81%D0%B5%D0%BC%D0%B5%D0%B9%D0%BD%D0%BE-%D0%BE%D0%BA%D0%BE%D0%BB%D0%BE-%D1%81%D0%B2%D0%B5%D1%82%D0%B0-%D0%B4%D0%BE%D0%BD%D1%87%D0%BE-%D0%B8-%D1%8F%D0%BD%D0%B0-%D0%BF%D0%B0%D0%BF%D0%B0%D0%B7%D0%BE%D0%B2%D0%B8-40-%D0%B3%D0%BE%D0%B4%D0%B8%D0%BD%D0%B8-%D1%81%D0%BB%D0%B5%D0%B4-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%BE%D1%82%D0%BE-%D1%81%D0%B8-%D1%8F%D1%85%D1%82%D0%B5%D0%BD%D0%BE-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-news833801.html", "text": "40-години след най-голямото българско морско приключение – пътуването си с яхта около света, мореплавателят Дончо Папазов и дъщеря му Яна говориха пред сутрешния блок на БТВ. „Смелостта на човек е вродена. Тя се тренира – разказва Дончо Папазов. - Взехме Яна, когато телевизията купи яхтата „Тивия”. Тогава Иван Славков се съгласи да даде пари за 12 филма и така да осигурим средства за да докараме яхтата. Взехме и Яна на това пътуване.  От Полша тръгнахме в късна есен. Имаше няколко ключови момента в това пътуване, които никога няма да забравя. На един руски кораб се качихме заедно по един опасен дървен трап. Тогава се наложи Яна да се върне на яхтата. Бяхме си забравили цигарите и я помолихме да се върне да ги вземе. Тя от десетина метра реши направо да скочи. След нея скочиха руснаци да я спасяват. Тя обаче бързо изплува и се качи, а ние започнахме да спасяваме руснаците. Много се радвам, че благодарение на това приключение две години и половина Яна вижда света по различен начин. Играла е с папуаси, негърчета, полинезийци. Това й даде широта на мирогледа. Тя е дълбоко убедена, че всички хора са равни и с равни възможности. Най-важното е да възпитаме свободата у човека и такова приключение е един много добър начин за това”. „Доста спомени имам от този период – разказва Яна Папазова 40 години след легендарното пътуване с яхта около света с родителите си. - Два рождени дни имам от това време, които прекарах на яхтата. Седмият ми беше там. Учех на яхтата. Там се подготвях за изпитите в училище. Тези две години и нещо ми дадоха голяма близост с майка и татко. С татко не сме се карали никога, с мама – още по-малко, въпреки че имах бурни тийнейджърски години. Това пътуване много заздрави семейството ни. Тези две години и половина бяха много важни за израстването ми. Оценявам това сега още повече, когато и аз имам дете – сина ми Виктор. Дали бих направила такова нещо сега със сина си? Не съм чак такъв авантюрист. Имам любов към морето, но чак да тръгна на такъв път. Не винаги децата тръгват по пътя на родителите си”. Сподели:", "date": "2019.04.13", "title": "Семейно около света: Дончо и Яна Папазови 40 години след легендарното си яхтено пътешествие"}
{"url": "https://pik.bg/%D0%BF%D1%8A%D1%80%D0%B2%D0%B0%D1%82%D0%B0-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%BD%D0%B0-%E2%80%9E%D0%B3%D1%83%D0%B3%D1%8A%D0%BB%E2%80%9D-%D0%B7%D0%B0-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8%D1%8F-%D0%B2-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%B8%D1%8F-%D0%B8%D0%BD%D1%82%D0%B5%D0%BB%D0%B5%D0%BA%D1%82-%D0%B1%D0%B5-%D0%BE%D1%82%D0%BA%D1%80%D0%B8%D1%82%D0%B0-%D0%B2-news833850.html", "text": "Американският технологичен гигант „Гугъл” избра Гана, за да открие първата си лаборатория за изследвания, специализирана в изкуствения интелект, съобщи „Франс Прес”, цитирана от БТА и БНР. Това решение е израз на желанието на компанията да отговори на социално-икономическите и политическите проблеми, както и на свързаните с опазването на околната среда, пред които е изправен континентът. Подобни технологични лаборатории вече има в най-големите градове в Северното полукълбо (Токио, Цюрих, Монреал, Париж и други), но откриването на един от тях в Акра по-рано тази седмица е малка технологична революция в Африка. Основните въпрос, на които се търси отговор, са как да се използва изкуственият интелект, за да се намали недостигът на лекарства или да се помогне за ранното откриване на ракови заболявания? Как да се помогне на дребните селскостопански производители за тяхната реколта или на занаятчиите да откриват проблемите при използването на техните машини? Как да се предотвратяват природни катастрофи? Африка е изправена пред многобройни предизвикателства и използването на изкуствения интелект тук може да се окаже по-важно, отколкото другаде, коментира Мустафа Сиса, директор на новия център на „Гугъл” в Акра. Африка е сред привлекателните континенти за водещите технологични компании, известни със съкращението ГЕФА (б.р.  от „Гугъл”, „Епъл”, „Фейсбу”к и „Амазон”)  заради огромния пазар, който представлява. Днес 60 процента от 1,2 милиарда африканци са на възраст под 24 години, а до 2050 година се очаква населението да се удвои, за да достигне 2,4 милиарда души. Сподели:", "date": "2019.04.13", "title": "Първата лаборатория на „Гугъл” за изследвания в изкуствения интелект бе открита в..."}
{"url": "https://pik.bg/%D1%82%D1%80%D0%B5%D1%81%D0%BA%D0%B0%D0%B2%D0%BE-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5-%D0%BD%D0%B0-%D0%B1%D1%80%D0%B5%D0%BD%D0%B4%D0%BE-%D0%BB%D0%B8-%D1%81%D0%B0-%D1%81%D0%B0%D0%BA%D0%BE%D0%B2%D0%B5%D1%82%D0%B5-%D1%81-%D0%BA%D0%BE%D0%BA%D0%B0%D0%B8%D0%BD-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B2-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-news833609.html", "text": "Българските и румънските служби за сигурност трескаво издирват собствениците на огромното количество кокаин, открито по крайбрежието на Черно море. Дрогата изплува в район, контролиран от Ивелин Банев - Брендо и хората му, както в Румъния, така и край Шабла, Варна и Слънчев бряг. Според разследващите огромното количество кокаин е било изхвърлено на 2 април от кораб, плаващ под украински флаг в Черно море. Антимафиотите предполагат, че трафикантите са имали договорка с български и румънски гангстери, които е трябвало да извадят дрогата с рибарски моторни лодки. Катер на румънската гранична полиция обаче се натъкнал на пакети кокаин, прикрепени към шамандура, и така трафикът на дрога е бил осуетен, пише столичен седмичник. Източник на изданието от службите за сигурност разкрива, че използваният от незнайните засега трафиканти наркоканал е обслужвал дълги години организацията на Евелин Банев-Брендо. Тополовградският Пабло Ескобар е в неизвестност от година, след като получи 3 осъдителни присъди за трафик на кокаин и пране на пари – в България, в Италия и в Румъния. Не може да се твърди със сигурност, че дрогата е на Брендо, но е факт, че той е използвал през годините абсолютно същия канал за пренос на дрога – подчертава изданието. Именно покрай съдебния процес срещу Брендо в Румъния стана ясно, че той ползва за доставките кораби от Украйна. Тогава в нарокоорганизацията му беше внедрен полицаят под прикритие Спиридон Джордже. След неговите разкрития за дейността на Брендо и хората му в Одеса през 2010 г. бе задържан кораб, идващ от Венецуела с над тон кокаин, а година по-късно румънските власти задържаха украински плавателен съд, акостирал в пристанището на Констанца с кокаин. По това дело Брендо бе осъден на 10 години, а Джордже бе открит мъртъв на 30 април 2011 г. край село Българево. О последвалата аутопсия стана ясно, че Джорче е умрял, защото е погълнал 20 грама миша отрова, изпита с натурален сок от праскова. Екзекуцията бе приписана на сметката на Брендо. Намериният сега кокаин на свободния пазар би струвал около 80 милиона лева, твърдят разследващите спец служби в България. Сподели:", "date": "2019.04.13", "title": "ТРЕСКАВО ИЗДИРВАНЕ: На Брендо ли са саковете с кокаин за милиони в Черно море?"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D1%8A%D1%82-%D0%B3%D0%BE-%D0%BA%D0%B0%D0%B7%D0%B0-%D0%B5%D0%B4%D0%BD%D0%B0-%D0%BC%D0%B0%D0%BB%D0%BA%D0%B0-%D0%B1%D0%B8%D1%80%D0%B0-%D0%B7%D0%B0-%D0%BB%D0%B5%D0%BA%D0%B0-%D0%BD%D0%BE%D1%89-%D0%BD%D0%B5-%D0%B5-%D0%BF%D1%80%D0%BE%D0%B1%D0%BB%D0%B5%D0%BC-news833849.html", "text": "Експертът бе специален гост на традиционното пролетно издание на Национална бирена академия, което се състоя вчера вечерта в елитен ресторант на изискан столичен хотел, съобщава \"Новини.бг\". Пред участниците в събитието преподавателят в Университета по хранителни технологии – Пловдив посочи, че пивото съдържа редица полезни за човешкото здраве съставки. Неделков също препоръча кехлибарната напитка да се консумира с вода. \"Същото важи и за твърдия алкохол\", посочи още той. Една малка бира (330 мл) за лека нощ не е проблем, каза доцент доктор Петър Недялков. Сподели:", "date": "2019.04.13", "title": "Експертът го каза: Една малка бира за лека нощ не е проблем"}
{"url": "https://pik.bg/%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F%D1%82-%D0%B7%D0%BE%D0%BE%D0%BF%D0%B0%D1%80%D0%BA-%D1%82%D1%8A%D1%80%D1%81%D0%B8-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D0%BA%D0%BE%D0%B8%D1%82%D0%BE-%D1%89%D0%B5-%D1%81%D0%BB%D0%B5%D0%B4%D1%8F%D1%82-%D0%B7%D0%B0-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8-news833848.html", "text": "Софийският зоопарк има нужда от доброволци в събота и неделя, съобщи БТВ. Те ще помагат на гледачите на животни и ще следят за посетители нарушители. Най-важното задържение на доброволците ще бъде да следят за нерегламентирано хранене на животните в зоопарка. „Основно правило е, че посетителите не трябва да предлагат никаква храна на животните, тъй като те имат специфична диета – разясни Катя Зарева, еколог към столичната зоологическа градина. - Много важно за здравето на животните е и количеството храна, което получават”. Зарева добави, че посетителите всъщност не трябва да предлагат нищо на животните. Тя призова за спазване на правилата, защото иначе посетителите застрашават здравето и живота на животните. До този момент 15 души са изразили желание да бъдат доброволци през почивните дни. Желаещите да се включат в инициативата могат да пишат на посочения имейл на сайта на Софийския зоопарк до понеделник. Сподели:", "date": "2019.04.13", "title": "Столичният зоопарк търси доброволци, които ще следят за нарушители"}
{"url": "https://pik.bg/%D0%B3%D1%8A%D1%80%D1%86%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BF%D0%BB%D0%B0%D1%82%D0%B8-%D0%BF%D0%BE-%D1%80%D0%B0%D0%BD%D0%BE-%D0%B7%D0%B0%D0%B5%D0%BC%D0%B8%D1%82%D0%B5-%D0%BA%D1%8A%D0%BC-%D0%B2%D0%B0%D0%BB%D1%83%D1%82%D0%BD%D0%B8%D1%8F-%D1%84%D0%BE%D0%BD%D0%B4-news833868.html", "text": "Гърция се опитва да сключи изгодна сделка, за да изплати по-рано около половината от заемите си, получени от Международния валутен фонд. Това е опит от страна на Атина да облекчи тежестта по обслужването на лихвите по кредитите, съобщава \"Катимерини“, цитиран от БГНЕС. Заемите, които Гърция получи под формата на няколко спасителни програми от 2010 година, струват на страната по около 5% на годишна база и в момента тези лихви са по-високи от реалните на пазара, където облигациите с 10-годишен падеж се търгуват с около 3,3 процента лихва. \"Изплащането на задълженията към МВФ ще бъде договорено този уикенд“, заяви високопоставен официален представител, пожелал анонимност, по време на съвместното заседание на МВФ и Световната банка във Вашингтон. Според източника Холандия и Германия се противопоставят на този ход, тъй като се опасяват, че МВФ ще пожелае да прекрати периодичните проверки на състоянието на икономиката на Гърция и поетите от страната ангажименти за реформи, но няма да предприемат ответни действия. \"Ако получат уверения, че МВФ ще остане част от надзорния екип, те ще се откажат. А Гърция ще изплати около половината от задълженията си – 4-5 милиарда евро“, заяви официалният представител. \"Спасителният фонд на еврозоната, в който според правилата трябва да бъде възстановена цялата отпусната сума, вероятно ще позволи на Гърция да изплати част от задълженията си предсрочно с оглед на добрите показатели на икономиката й“, заяви шефа на Европейския механизъм за стабилност Клаус Реглинг. Според медийни публикации на 3 април гръцкото правителство е обмисляло емитирането на облигации в края на юни, за да събере средства за изплащането на дълга си. Гърция е най-задлъжнялата държава в еврозоната, като дълговете й възлизат на 180 процента от годишното й производство и трябва да изплати около 9,3 милиарда евро на МВФ до 2024 година. Тези дългове са с 5%  годишен лихвен процент в сравнение с 0,9%, с които са обложени задълженията към другите държави от еврозоната, участвали в спасителния фонд за Атина. Сподели:", "date": "2019.04.13", "title": "Гърция иска да изплати по-рано заемите към Валутния фонд"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B5%D1%82%D0%BE-%D0%BA%D0%BE%D0%B9-%D0%B5-%D1%88%D0%B5%D1%84%D1%8A%D1%82-%D0%B2-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0%D0%BB-%D0%BD%D0%B0-%D0%B7%D0%B0%D0%B3%D0%BE%D0%B2%D0%BE%D1%80%D0%BD%D0%B8%D1%87%D0%B5%D1%81%D0%BA%D0%B0-news833875.html", "text": "Иво Антонов е служителят от Министерството на отбраната, който снощи е присъствал на На въпросната среща, според запознати е присъствал и Иво Антонов, но в качеството му на служител на Министерството на отбраната. Все още не е ясно, дали е присъствал на пламенните речи на полковникът от някогашните тайни служби Чавдар Петров, баща на уволнения за изнасяне на информация от КОНПИ Кирил Петров. Все още не е ясно как мероприятие платено от Министерството на отбраната, което е трябвало да бъде Припомняме, че името на Иво Антонов нашумя след скандал с негова нацистка снимка пред танк. Оставката му тогава бе поискана от премиера Бойко Борисов, но до нея така и не се стигна, тъй като Антонов бе приет във ВМА в тежко състояние, а няколко месеца по-късно се върна на работа в Министерството на отбраната като директор на дирекция военно ведомство. Тогава в негова защита се обявиха много хора, които заявиха, че той съвестен служител, работил повече от 18 години в министерството и това е атака с цел да се очерни името му. Множество военно-патриотични съюзи също защитиха Антонов – заради работата му по съхраняването на войнишките паметници. Тепърва ще става ясно каква е неговата роля във въпросната сбирка и дали е присъствал по време на речите, които са се държали от бивши червени ченгета. Припомняме, че в хотел \"Здравец\"е Там са били представители на Асоциацията на разузнавачите от резерва на Горан Симеонов, асоциация \"Сигурност\" на Чавдар Петров, ВКР-тата на Чавдар Борачев, мистериозното гражданско движение \"Брод за България\", основано от Лазар Мурджев, син на телохранителя на Людмила Живкова от УБО Димитър Мурджев... - това се случва\", обобщава информаторът на медията ни. На събирането на заговорниците снощи се чули откровени призиви за подкрепа на БСП и президента и открито опълчване на ГЕРБ. Особено активен в пропагандата бил Чавдар Петров. Източникът ни сочи, че по-късно, в тесен кръг, изнесено заседание на Централния съвет на Съюза на офицерите и сержанти от запаса и резерва (СОСЗР) се е превърнало в сбирка за сваляне на легитимно избраното правителство и в подкрепа на Румен Радев и защо именно Чавдар Петров е посрещал гостите като домакин. Сподели:", "date": "2019.04.13", "title": "ЕКСКЛУЗИВНО В ПИК: Ето кой е шефът в министерство на отбраната, присъствал на заговорническата сбирка на генералите на Радев срещу властта (ВИДЕО)"}
{"url": "https://pik.bg/%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D1%87%D0%B0%D1%80%D0%BE%D0%B2%D0%BD%D0%B8%D1%82%D0%B5-%D0%B5%D1%80%D0%B3%D0%B5%D0%BD%D0%B8-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%80%D0%B0%D0%BA-%D0%BD%D0%B0-%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D1%81%D0%B8-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BE%D0%BF%D0%B5%D1%80%D0%B0%D1%82%D0%B0-news833839.html", "text": "Един от най-чаровните сред бургаски ергени певецът Валери Турманов от Бургаската опера вече е сгоден за прелестната си колежка Йоана Кадийска. Баритонът предложи на нежната си приятелка брак на сцената снощи по време на спектакъла на операта „Дон Жуан“, съобщава \"Булфото\". Валери, който играе главната роля, прекъсна спектакъла в момента, в който беше паднал на колене пред Йоана. По либрето прелъстителят дон Жуан иска ръката на своето изкушение Церлина, изпълнена именно от приятелката му Йоана. \"Скъпи приятели, ние знаем, че изкуството се подчинява на живота... Ако ми позволите точно в този момент животът да измести изкуството!“, се обърна Валери към публиката и коленичи пред любимата си с пръстен в ръка. Развълнуваната Йоана се просълзи и каза „Да!“ под бурните аплодисменти в залата. Предложението за брак на Валери Турманов беше изненада единствено за самата годеница. Подготовката продължила около две седмици, като в мисията са посветен почти целият състав на Държавна опера – Бургас и семействата на двойката. Сподели:", "date": "2019.04.13", "title": "Един от най-чаровните ергени на Бургас предложи брак на любимата си на сцената на операта"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%BE%D0%B1%D0%BC%D0%B8%D1%81%D0%BB%D1%8F%D1%85-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%BD%D0%B0-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D1%88%D0%B5%D1%84-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1-news833857.html", "text": "Американският президент Доналд Тръмп потвърди информациите, че сериозно е обмислял варианта да номинира дъщеря си Иванка за шеф на Световната банка, предаде „Политико“, цитирани от БНР. В интервю за „Атлантик“ държавният глава похвали всичките си деца, включително синовете си Доналд-младши и Ерик Тръмп. Но комплиментите бяха най-вече за Иванка, която е най-потайна относно бъдещите си политически амбиции. Според президента на САЩ, тя е „дипломат по природа“ и щяла да бъде „страхотна“ в ООН. Но обществени критики го спрели да я назначи за представител на САЩ в организацията. „Дори мислех за Иванка в Световната банка, тъй като тя е много добра с числата“, призна Доналд Тръмп. Сподели:", "date": "2019.04.13", "title": "Американският президент потвърди: Обмислях номинация на Иванка Тръмп за шеф на Световната банка"}
{"url": "https://pik.bg/%D1%80%D0%B0%D0%B7%D0%BC%D0%B0%D1%85-1669-%D1%81%D0%B3%D1%80%D0%B0%D0%B4%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B8-%D0%BF%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82-news833820.html", "text": "1669 многофамилни жилищни сгради вече са обновени по Националната програма за енергийна ефективност от нейния старт до края на март тази година. Общо 2022 сгради в цялата страна имат сключени договори за целево финансиране с Българската банка за развитие (ББР). В момента се извършват строително-монтажни дейности по 138 сгради. 91 са на етап техническо обследване, за 7 е обявена обществена поръчка за техническо обследване и обследване за енергийна ефективност, а още 100 са с обявена обществена поръчка за строително-монтажни дейности. По 17 сгради няма започнати дейности. В общините Бургас, Благоевград и Пазарджик са обновени и с въведени мерки за енергийна ефективност всички жилищни блокове със сключени договори за целево финансиране. В Бургас завършените сгради са 205, в Благоевград – 143, а в Пазарджик 41. Сред останалите общини, където има сключени договори за целево финансиране с ББР по програмата, с най-много въведени в експлоатация блокове са Хасково – 82, Стара Загора – 72, София – 55, Пловдив – 50 и Перник 40. В община Хасково от 110-те сгради с договори за финансиране с ББР по 6 се работи, 10 са на етап техническо обследване, а за 12 сгради е обявена обществена поръчка за строително-монтажни работи. В процес на обновителни дейности са последните 3 сгради с договори в община Стара Загора, както и последната сграда в община Перник. В София 166 сгради имат договори с ББР за целево финансиране, като от тях се работи по 42, 32 са с обявена обществена поръчка за строително-монтажни работи, а 30 са  в техническо обследване. Реновират се 13 сгради в Пловдив от общо 73 с договори за целево финансиране с ББР. 4 жилищни сгради в общината са на етап техническо обследване, а за пет има обществена поръчка за строителни дейности. По една сграда не са започнати дейности, в това число и обследвания. Сподели:", "date": "2019.04.13", "title": "РАЗМАХ: 1669 сгради обновени по Програмата за енергийна ефективност"}
{"url": "https://pik.bg/%D0%B2%D0%B8%D1%81%D0%BE%D0%BA%D0%BE-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B4%D0%BE%D1%86-%D0%B0%D0%BD%D1%82%D0%BE%D0%BD%D0%B8%D0%B9-%D0%B3%D1%8A%D0%BB%D1%8A%D0%B1%D0%BE%D0%B2-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%82%D0%B0%D0%B7%D0%B8-%D0%B2%D0%B5%D1%87%D0%B5%D1%80-%D1%89%D0%B5-%D1%81%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%BE%D0%BF%D0%B8%D1%82-%D0%B7%D0%B0-%D1%80%D0%B0%D0%B4%D0%B8%D0%BA-news833874.html", "text": "\"Тази вечер ще се направи опит за радикализиране на протеста в Габрово\". Това заяви пред \"Фокус\" политологът доц. Антоний Гълъбов. Той отбеляза, че има достатъчно заинтересовани групи, които са в състояние да се опитат да радикализират всяка ситуация. И припомни, че подобен опит е имало в Кюстендил само преди два месеца. \"Кметът на Кюстендил успя да удържи да не бъде етнизиран един криминален случай, в който загина човек, защото български и ромски мутри са се сбили. Тук няма етнически елемент, в това отношение опитите продължават с Габрово“, каза доц. Антоний Гълъбов. По думите му опасни групи от интереси влияят върху различни партии. \"Става дума за проблем на националната сигурност, който не е ромски, той е български. В българското общество има групи, които са в състояние да сплашат хората и да спекулират със страховете на българските граждани, което е много опасно. Тези групи не са ромски, а български. Много е важно тази линия, която избра правителството в момента, да бъде продължена и след затихването на проблемите в Габрово\", уточни той. \"Имам основания да смятам, че тази вечер те ще се опитат да радикализират протеста, затова е много важно хората, които отговарят за управлението на кризата в Габрово, да се подготвят добре. Има групи от интереси, които търсят провокация, които търсят възможност да се радикализира ситуацията и да дестабилизират страната“, заяви още политологът. Сподели:", "date": "2019.04.13", "title": "ВИСОКО НАПРЕЖЕНИЕ: Доц. Антоний Гълъбов предупреждава: Тази вечер ще се направи опит за радикализиране на протеста в Габрово"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D0%BF%D1%80%D0%B8%D0%B7%D0%B8%D0%B2-%D0%BE%D1%82-%D0%BF%D0%BB%D0%BE%D0%B2%D0%B8%D0%B4%D0%B2-%D0%B4%D0%B0-%D0%BD%D0%B5-%D1%81%D0%B5-%D0%BF%D0%BE%D0%B4%D0%B4%D0%B0%D0%B2%D0%B0%D0%BC%D0%B5-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%B8-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82%D0%B8%D1%82%D0%B5-news833921.html", "text": "По време на кампанията за изборите за Европейския парламент е много важно да не се поддавате на фалшивите новини и компроматите – това призова заместник-председателят на ГЕРБ Цветан Цветанов. Той бе гост на традиционния пролетен бал на партийната структура в Пловдив, който се провежда за десета поредна година. „Зацелта е необходимо да имаме постоянен диалог с гражданите и да презентираме постигнатите от ГЕРБ резултати“, допълни Цветанов. „Ние подкрепяме бъдещия председател на Европейската комисия Манфред Вебер, който е голям приятел на България“, каза още Цветан Цветанов пред членовете на ГЕРБ от структурите в Пловдив-град и Пловдив-област. Той допълни, че и в тези избори партията залага на диалога и доказателство за това е, че се е вслушала в призива на Жозеф Дол. „Заедно сме със СДС, за да може да не се разпилява гласът на демократично мислещите граждани“, заяви заместник-председателят на ГЕРБ Цветан Цветанов и допълни: „Пловдив през тази година е Европейска столица на културата благодарение на местната общност, на екипа на кмета Иван Тотев и с подкрепата на държавата. След откриването международните медии писаха за града с уважение – за неговото наследство и за инфраструктура, инвестициите и бизнеса в „града под тепетата“. „Традиционно в Пловдив-град и Пловдив-област ГЕРБ има много добри изборни резултати. През месец май предстоят много изключително важни избори за Европейски парламент. Те са важни и за бъдещето на Европа и за нас, за да затвърдим постигнатото през изминалите години“, заяви от своя страна кметът на Пловдив и областен координатор на партията в града под тепетата инж. Иван Тотев. Областният координатор на ГЕРБ в областта Георги Мараджиев също поздрави присъстващите в залата гости. Сподели:", "date": "2019.04.13", "title": "Цветанов с призив от Пловидв: Да не се поддаваме на фалшивите новини и компроматите"}
{"url": "https://pik.bg/%D0%BE%D0%BF%D0%B0%D1%81%D0%BD%D0%B0-%D1%81%D1%82%D0%BE%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB-%D0%B8%D0%B7%D1%82%D0%B5%D0%B3%D0%BB%D1%8F-%D0%BF%D0%BE%D1%87%D1%82%D0%B8-5-%D0%BC%D0%BB%D0%BD-%D0%B1%D0%B5%D0%B1%D0%B5%D1%88%D0%BA%D0%B8-%D1%88%D0%B5%D0%B7%D0%BB%D0%BE%D0%BD%D0%B3%D0%B8-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B5-news833846.html", "text": "Американският производител на детски стоки „Фишър прайс“ изтегля близо пет милиона от своите бебешки шезлонги „Рок енд плей“ след съобщения, че са свързани със смъртта на десетки бебета, предаде „Би Би Си”, цитирани от БНР. Изтеглянето бе съобщено в петък от американската Комисия за сигурност на продуктите (CPSC). На сайта си ведомството обяви, че поне 30 бебета са починали в този модел шезлонг-люлка от 2009 година насам. В свое становище производителят потвърди, че доброволно изтегля продукцията, но настоя, че тя е безопасна. Но предупреди да не се използват, когато бебетата вече успяват да се завъртат. По-рано тази седмица Американската академия по педиатрия призова за изтегляне на продукта от пазара, който определи като смъртоносен. Сподели:", "date": "2019.04.13", "title": "Опасна стока: Американски производител изтегля почти 5 млн. бебешки шезлонги. Причината е..."}
{"url": "https://pik.bg/%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%B4%D0%B5%D1%86%D0%B0-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B8-%D0%BD%D0%B0-%D0%BA%D0%BB%D0%B0%D1%81%D0%B8%D1%87%D0%B5%D1%81%D0%BA%D0%B0-%D0%BC%D1%83%D0%B7%D0%B8%D0%BA%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-news833752.html", "text": "И тази година Перник е домакин на Международен конкурс за млади изпълнители на класически музикални инструменти. В четиринадесетото издание на музикалната проява, което ще продължи до 14 април, ще се включат 160 деца и младежи, сред които и 10 гости от Македония, Сърбия и Испания. Сред момичетата най-малката участничка е 5-годишната цигуларка Тереза Терзийска от Пловдив, а сред момчетата - 6-годишният Боян Славов, изпълнител на ударни инструменти. Класацията за най-голям участник води пианистката Мартина Даскалова, на 23 години, от Пловдив. Сред гостите на официалното откриване бяха зам.-кметът Севделина Ковачева, секретарят на Общината Радослава Манова и кметът на кв. „Изток“ Емил Костадинов. Зам.-кметът Ковачева поздрави участниците от името на кмета Вяра Церовска и им пожела успех и на добър час. „Щастлива съм, че Перник за пореден път ще събере талантливи деца и младежи на XIV Международен конкурс за млади изпълнители на класически музикални инструменти и на XII Международен конкурс за детска рисунка. Думите са недостатъчни, за да изразя огромното си възхищение и преклонение пред изкуството и харизма на участниците. За мен е чест, че ще можем всички заедно да се насладим на едни великолепни изпълнения и уникални творби, които отварят вратите към добротата на хората и докосват техните сърца. Продължавайте да зареждате с духовна енергия българската нация със своето незабравимо магическо докосване до емоционалната и въздействаща сила на музиката!“, се казва в поздравителния адрес на кмета на Перник. Младите музиканти ще бъдат оценявани от професионално жури с председател Райчо Христов - диригент на Камерен оркестър „Орфей“. Голямата награда на кмета е 500 лв., а предметен ще бъде призът на областния управител. Свои награди ще дадат Камерният оркестър „Орфей“ и Духовият оркестър. Наградата „Клавирна мечта“ е предоставена от Зоя Спиридонова. Актьорът Божидар Попчев също ще връчи свой приз - за най-артистичен участник. За втора поредна година институтът „Сервантес“ ще учреди три награди. В ХII конкурс за детска рисунка участваха 103-ма млади художници. Творбите са оценени от жури с председател Ерика Боянова. Сподели:", "date": "2019.04.13", "title": "Международен конкурс за деца, изпълнители на класическа музика, започва в Перник"}
{"url": "https://pik.bg/%D0%BA%D0%B0%D1%82%D1%80%D0%B8%D0%BD-%D1%82%D0%B0%D1%81%D0%B5%D0%B2%D0%B0-%D1%81-%D0%B1%D1%80%D0%BE%D0%BD%D0%B7%D0%BE%D0%B2%D0%B8%D1%8F-%D0%BC%D0%B5%D0%B4%D0%B0%D0%BB-%D0%B2-%D0%BC%D0%BD%D0%BE%D0%B3%D0%BE%D0%B1%D0%BE%D1%8F-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-news833899.html", "text": "Българската гимнастичка Катрин Тасева завоюва бронзовия медал в многобоя на Световната купа по художествена гимнастика в София. Нашата грация събра актив от 80.150 точки на третата позиция след 21.200 на бухалки, 20.650 на обръч, 19.800 на топка и 18.500 на лента. Титлата спечели Александра Солдатова от Русия. Представителката на „Сборная“ грабна златното отличие след общ резултат от 82.450. Рускинята се представи най-силно на топка, където получи оценки от 21.800. При обръча тя получи 20.450, 21.400 на бухалки и 18.800 на лента. Среброто остана за израелката Линой Ашрам. Тя изпревари Тасева с 80.450 (21.100 на топка, 20.650 на бухалки, 19.450 на топка и 19.250 на лента). Другата българка Невяна Владинова остана осма в крайното подреждане в индивидуалния многобой след 75.900 (20.350 на топка, 20.150 на обръч, 17.750 на бухалки и 17.650 на лента). Утре предстоят финалите на отделните уреди. Тасева ще се бори за отличията във всички финали, докато Владинова ще се конкурира за медал на обръч и на топка. Сподели:", "date": "2019.04.13", "title": "Катрин Тасева с бронзовия медал в многобоя на Световната купа"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D1%8A%D1%82-%D0%BD%D0%B8-%D1%81%D1%8A%D1%81-%D0%B7%D0%BB%D0%B0%D1%82%D0%BE-%D0%B2-%D1%81%D0%BE%D1%84%D0%B8%D1%8F-news833907.html", "text": "Българският ансамбъл продължава с прекрасното си представяне на Световната купа в София. Нашите момичета, в състав Симона Дянкова, капитан, Лаура Траатс, Мадлен Радуканова, Ерика Зафирова, която замени контузената Елена Бинева, и Стефани Кирякова, се представиха отлично и във второто си появяване пред родна публика със съчетанието си на обръчи и бухалки. За него те бяха оценени с 24.400, а вчера получиха 24.950 за представянето си с пет топки. По този начин, с обща оценка от 49.350, грабнаха златото. Ансамбълът на Италия остана втори с 48.200 (24.300 на пет топки и 23.900 на обръчи и бухалки). Представителките на Япония завоюваха бронзовото отличие с обща оценка от 44.200 (23.350 на 5 топки и 23.050 на обръчи и бухалки), акцентира \"Спортал\". Утре нашите момичета ще представят отново двете си съчетания във финалите на отделните уреди при ансамблите. Сподели:", "date": "2019.04.13", "title": "БРАВО: Ансамбълът ни със злато в София"}
{"url": "https://pik.bg/%D0%BA%D0%B8%D1%80%D0%B8%D0%BB-%D0%BC%D0%B8%D0%BB%D0%BE%D0%B2-%D0%B5-%D0%BD%D0%B0-%D1%84%D0%B8%D0%BD%D0%B0%D0%BB-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-news833909.html", "text": "Кирил Милов се класира за финала на Европейското първенство по борба в категроия до 97 килограма класически стил. Нашето момче победи с 4:1 точки финландеца Мати Куосманен и утре ще се бори за титлата от шампионата на Стария континент. Съперникът поведе с 1:0, но след това Милов взе инициативата и регистрира четири безответни точки, които го пратиха на финала, акцентира \"Спортал\". В битката за титлата Кирил ще се изправи срещу руснака Муса Евлоев, който надигра с 3:1 точки италианеца Дайгоро Тимончини. Мачът ще е повторение от финала на Световното през 2018 година в Будапеща, като тогава Евлоев се оказа победител със 7:2 точки. В полуфинала на категория до 72 килограма Аик Мнатсаканян загуби с 1:2 точки от турчина Дженгис Арслан и утре ще се бори за бронзовия медал. Сподели:", "date": "2019.04.13", "title": "Кирил Милов е на финал на Европейското"}
{"url": "https://pik.bg/%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BA%D0%BE%D1%88%D0%B5%D1%80%D0%B8-%D0%B7%D0%B0-4-200-%D0%BB%D0%B2-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news833840.html", "text": "Апаш задигна кошери на стойност около 4 200 лв. във Врачанско, съобщава „Конкурент”. Според данните, на 12 април (петък) в 15:00 часа, в РУ – Враца е получен сигнал от 70-годишния Р.Н. от града. Той се оплакал, че за времето от 12:00 часа на 7 април до 14:00 часа на 12 април Н.И., след като е срязъл оградната му мрежа, е откраднал 12 пчелни кошера от землището му във Веслец. По случая е образувано досъдебно производство, допълниха от ОДМВР – Враца. Сподели:", "date": "2019.04.13", "title": "Пенсионер остана без кошери за 4 200 лв. във Врачанско"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%B4%D1%81-%D1%87%D0%B5%D0%BD%D0%B3%D0%B5%D1%82%D0%B0-%D0%B8-%D0%BA%D1%80%D0%B0%D0%B9%D0%BD%D0%BE%D0%BB%D0%B5%D0%B2%D0%B8-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D1%89%D1%83%D1%80%D0%BC%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0-%D0%B1%D1%80%D1%8E%D0%BA%D1%81%D0%B5%D0%BB-news833885.html", "text": "Бивши ченгета от зловещата \"Държавна сигурност\", крайни комунисти, земеделци и маскирани синдикалисти, подкрепят БСП на Корнелия Нинова на евроизборите, разкри ПИК. Компания на червения отбор юнаци правят още бившият депутат Велизар Енчев и открито симпатизиращият на партията на гръцкия премиер Алексис Ципрас \"СИРИЗА\" Александър Богданов. \"Нинова събра крайнолеви и тъмночервени организации\", отбелязва човекът на ПИК, който разкри задаващото се обединение вляво. \"Интересно само какво общо имат с Европа и Европейския съюз хора като полковника от резерва Иван Иванов и крайните комунисти Васил Коларов и Минчо Минчев?\", питат се хората, симпатизиращи по някакъв начин на лявата идея. Проверка на ПИК показа, че Партията на българските комунисти, която ще подкрепя БСП на европейските избори, е ръководена от крайноляв триумвират - Васил Коларов, Иван Иванов и Минчо Минчев. Партията се ръководи от програма, приета през 2002 г. и открито проповядва за връщането на времената отпреди 1989 г. Друга интересна организация, която ще пристане на БСП и Корнелия Нинова, е Ето и пълния списък на партиите и организациите, които са изразили желание за подкрепа, без да влизат в коалицията \"БСП за България\" и без да имат свои представители в листата на социалистита: - Партия \"Движение за радикална промяна\" - Българска пролет - Българска земеделска партия - Общонароден комитет за защита на националните интереси - Политическа партия \"Европейска сигурнст и интеграция\" - Политическа партия \"ПОДЕМ\" - Съюз на пенсионерите - 2004 - Национален синдикат \"Защита\" - Партия на българските комунисти - Конфедерация на обществените организации от сигурността и отбраната - Съвет на европейската научна и културна общност - Отечествен съюз Конфедерацията на обществените организации от сигурността и отбраната. Тя е водена от полковника от резерзва Иван Иванов. Той пък е бил и заместник-министър на отбраната по времето на Пламен Орешарски. Един от най-основните глашатаи и конферансиета на хилавите червени протести и митинги на Бузлуджа в последните години - Сподели:", "date": "2019.04.13", "title": "РАЗКРИТИЕ НА ПИК: ДС ченгета и крайнолеви комунисти подкрепят щурма на Нинова за Брюксел"}
{"url": "https://pik.bg/%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%B4%D0%B6%D0%BE%D0%BD%D0%B0%D1%82%D0%B0%D0%BD-%D1%80%D0%B8%D1%81-%D0%BC%D0%B0%D0%B9%D1%8A%D1%80%D1%81-%D0%B7%D0%B0-%D1%82%D0%BE%D0%B2%D0%B0-%D0%B7%D0%B0%D0%B1%D0%B0%D0%B2%D0%BD%D0%BE-%D0%BB%D0%B8-%D0%B5-%D0%B4%D0%B0-%D0%B8%D0%B3%D1%80%D0%B0%D0%B5%D1%88-%D0%B7%D0%BB%D0%BE%D0%B4%D0%B5%D0%B9-%D0%B7%D0%B0-%D0%BB%D1%8E%D0%B1%D0%B8%D0%BC%D0%B0%D1%82%D0%B0--news833834.html", "text": "Джонатан Рис Майърс е един от най-нашумелите млади, но вече утвърдените актьори в Холивуд. Той започва да се снима в киното още като дете. Виждали сме го в ролите на Елвис и на Дейвид Бауи. Изключителна популярност му носят участията му в хитовите сериали „Викинги” и „Династията на Тюдорите”. Първата му страст обаче не е нито киното, нито театърът. „Първата ми страст беше музиката – ракзава пред сутрешния блок на БТВ Джонатан Рис Майърс. - Аз съм от семейство на музикант и като дете исках да стана музикант. Киното се появи в тийнейджърските ми години случайно. Не съм искал да бъда актьор, не съм имал такава страст, желание, но бях много изобретателен. Знаех, че няма да работя от 09:00 до 17:00 часа. Нямах никакво желание за това, така че знаех, че ще бъда творец, ще работя нещо креативно и гъвкаво. Играя каквото искам сега, на момента. Никога не съм имал фикция върху някой герой. Няма никой конкретен, когото бих искал да пресъздам”. Забавно е да играеш злодей, категоричен е актьорът. „Героите са толкова скучни, етични, трябва да бъдат силни, добри, безстрашни – разяснява Джоната Рис Майърс. - А всъщност са хора, а хората са толкова противоречиви. Злодеите са забавни, антигероите са забавни и хората, които ги играят – също”. Актьорът признава, че харесва България и се чувства много добре в страната ни. „Аз съм ирландец. Харесвам България, двете места са сходни – казва той. - Напомня ми за Ирландия.  Тук животът е на по-бавни темпове, но става все по-динамичен. Харесва ми, че има сняг по планините и това се вижда от града. Има нещо доста успокояващо и красиво в това”, заяви той. Според него София има много голям потенциал. Актьорът призна, че харесвам много и храната у нас. „Конкретно за мен кухнята е сходна с ирландската. Вие, българите, наистина знаете как да готвите свинско”,  призна актьорът. Актьорът е в София заедно със съпругата си – актрисата Мара Лейн. Двамата участват в общ съвместен проект. „Срещнахме се преди 20 години. Тя бе на 18, а аз на 22 – спомни си той. - .Дълги години бяхме приятели. Оженихме се преди няколко години. Хората се женят и после се откриват. При нас бе обратното – ние се опознахме, след което направихме и  семейство. Ние сме щастливи заедно. Тя за мен е съпруга, сестра, приятел, друга. Плановете за сина ни са военно училище и след това работа в банка. Никакво актьорско майстроство. Шегувам се. Няма да го натискам да е актьор, но няма и да го спра. Искам сам да избере какъв иска да е. Ако реши да се занимава, ще е изцяло негово решение”. „Бях тийнейджър, когато се запознахме – допълва съпругата му Мара Лейн. – Засичахме се няколкои пъти на различни места и така постепенно нещата тръгнаха. Страхотно е, че участваме сега в общ проект и имаме повече врезе за да сме заедно”. Сподели:", "date": "2019.04.13", "title": "Холивудската звезда Джонатан Рис Майърс за това забавно ли е да играеш злодей, за любимата му българска храна и за семейния си живот"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%B5%D1%84%D0%B8%D1%80%D0%B0-%D0%B5%D0%B2%D1%82%D0%B8%D0%BC-%D0%BC%D0%B8%D0%BB%D0%BE%D1%88%D0%B5%D0%B2-%D0%BF%D0%BE%D1%82%D0%BE%D0%BF%D0%B8-%D0%B2-%D1%82%D1%80%D0%B0%D1%83%D1%80-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82---%D0%BE%D0%BF%D0%BB%D0%B0%D0%BA%D0%B2%D0%B0%D1%82-%D1%8E%D0%BB%D0%B8%D0%B0%D0%BD-news833736.html", "text": "Актьорът Юлиан Вергов свали лекарската престилка и се сбогува с колегите си в болницата \"Света Анастасия\". Екранният доц. Виктор Банков от \"Откраднат живот\" се \"пенсионира\", а това разбуни духовете в социалните мрежи. В най-голямата фен-група на сериала във \"Фейсбук\", която приютява около 30 000 членове мнозина показаха разочарованието си. Стигна се дори дотам, че някои от зрителите имат намерение да спрат да следят поредицата, ако образът на Вергов не се завърне в следващия сезон. \"За мен сериалът свърши тази вечер\", \"Като изкараха и Вергов, вече съм сигурна, че няма да ми е интересен\" и \"Банков, ако не го върнат, сериалът ще изгуби много!\", са само някои от коментарите на потребителите в социалната мрежа. Монологът му от края на последния епизод също заля онлайн пространството. \"Аз бях доцент Виктор Банков. Един сравнително щастлив, сравнително нещастен герой. Време е да сляза от сцената на своя спектакъл и да продължа живота си свободно. Без страх и без очаквания\", гласи част от него. Други пък не се трогнаха чак толкова от раздялата с екранния доц. Банков: \"Чета постове и коментари и имам чувството, че съм попаднала в групата на някоя детска градина. Доколкото си спомням, когато Вергов влезе във филма, то не бяха критики, не бе чудо, после ревем за него? Всяко начало на нов сезон критика, сериала се изчерпал, накрая ревем, че свършил? А толкова е простичко, като не ти харесва филма, прескочи на друг канал\". \"Това беше. И беше фантастично. Благодаря на всички зрители, че бяхме заедно. Обичам ви и поклон\", пък написа и Вергов в официалния си профил, като не пропусна да благодари на екипа на \"Откраднат живот\" Той напусна сезона в 21-ви от общо 39 епизода. Вергов пропусна петия сезон на \"Откраднат живот\", след което се завърна. Сега обаче по всичко личи, че доц. Банков няма да влезе отново в операционната зала на \"Света Анастасия\", пише \"Монитор\". Сподели:", "date": "2019.04.13", "title": "ТРАГЕДИЯ В ЕФИРА: Евтим Милошев потопи в траур феновете на \"Откраднат живот\" - оплакват Юлиан Вергов след напускането му на сериала (ВИДЕО)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%86%D0%B5%D0%BD%D0%B5%D0%BD-%D1%83%D1%81%D0%BF%D0%B5%D1%85-%D0%B7%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8-news833904.html", "text": "ЦСКА победи Берое с 2:0 в мач от 29-ия кръг на Първа лига. Двубоят се проведе на \"Армията\". \"Червените\" пък изравниха по точки Лудогорец на върха на класирането в шампионата. \"Орлите\" обаче са със среща по-малко като утре ще гостуват на Левски. В следващия кръг предстои Вечно дерби между ЦСКА и \"сините\". Заралии пък са на шестата позиция във временното подреждане като обаче са на близка дистанция до Ботев Пловдив и Черно море. За Берое се задава домакински двубой с \"моряците\". Евандро и Малинов отбелязаха головете за успеха на \"армейците\". Националният селекционер Петър Хубчев изгледа мача от стадиона. На трибуните бе и Велизар Димитров, който днес навършва 40 години. Публиката на \"червените\" аплодира бурно Вили. Димитров е сред големите любимци на феновете на ЦСКА. В самото начало на двубоя Тиаго се контузи и напусна терена принудително, а на негово място за домакините влезе младият Антов. Евандро пък се разписа от дузпа в 13-ата минута - 1:0 за ЦСКА. Бялата точка бе посочена именно за нарушение срещу бразилеца. Треньорите Любослав Пенев и Александър Томаш оставиха на резервната скамейка водещите голмайстори на двата отбора Али Соу и Мартин Камбуров. В последствие остриетата се появиха в игра като резерви, а Камбуров прати топката във вратата в 70-ата минута, но попадение не бе зачетено поради засада. Влезлият също като резерва Гаджев пък се контузи и гостите доиграха мача с човек по-малко, тъй като бяха извършили всичките си позволени от правилника смени. Домакините логично стигнаха до голови положения в заключителните минути на двубоя, а Малинов реализира красиво попадение в 89-ата минута, оформяйки крайното 2:0. Черниаускас, Турицов, Томаш, Бодуров, Лясков, Пинто, Малинов, Жоржиньо, Тиаго, Енрике, Евандро Перниш, Алкан, Мешка, Цветков, Охене, Бандаловски, Яя Меледже, Василев, Баранов, Бригидо, Еуженио Главен съдия на срещата бе Валентин Железов. Сподели:", "date": "2019.04.13", "title": "ИЗВЪНРЕДНО: Ценен успех за \"армейците\" (ОБНОВЕНА/СНИМКИ)"}
{"url": "https://pik.bg/%D0%BE%D1%82-%D0%BE%D0%B1%D1%89%D0%B8%D0%BD%D1%81%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%B4%D1%83%D0%BF%D0%BD%D0%B8%D1%86%D0%B0-%D0%BE%D1%82%D1%87%D0%B5%D1%82%D0%BE%D1%85%D0%B0-%D0%BF%D0%B5%D1%87%D0%B0%D0%BB%D0%B1%D0%B0-%D0%B8-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8-news833811.html", "text": "Печалба от над 400 000 лв. за 2018 г. и по-високи заплати на лекарите и целия персонал от март тази година отчита ръководството на общинската болница в Дупница, съобщи БНР Отчетът ще бъде разгледан на предстоящата сесия на Общинския съвет идната седмица. Здравното заведение, което втора година се управлява от прокурист, е намалило задълженията си, които са вече под 2 млн. лв., става ясно от отчета. Към края на март тази година основната заплата на лекарите е 1 350 лв., а на медицинските сестри – 1 050 лв. В някои от отделенията, които работят по-добре, възнагражденията са доста по-големи и обратно - отделенията и звената, които калкулират по-малки печалби, вземат по-ниски заплати. Това разясни прокуристът Мария Иванова. Болницата изплаща и към 500 000 лв. по ЕСКО-договор за саниране на сградата на бившата транспортна болница, която е част от комплекса и в нея са разположени няколко от отделенията. Така тотално закъсалата допреди две години общинска болница в Дупница, която ползва и банков кредит от 1 млн. лв., по който гарант е общината, бавно се съвзема, сочат финансовите отчети. От общината коментираха, че се очаква и финансова подкрепа и от страна на здравното министерство, което е гаранция, че тенденцията по стабилизиране на болницата, в която работят около 220 души медицински състав, администрация и персонал, ще продължи. Сподели:", "date": "2019.04.13", "title": "От общинската болница в Дупница отчетоха печалба и по-високи заплати"}
{"url": "https://pik.bg/%D0%B2-%D0%BC%D0%BE%D0%BD-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B0%D1%82-%D0%BE%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%B7%D0%B0-%D0%B1%D0%B5%D0%B7%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8-%D1%80%D0%BE%D0%B4%D0%B8%D1%82%D0%B5%D0%BB%D0%B8-news833866.html", "text": "изрази мнение заместник-министърът на образованието Деница Сачева. Тя посочи, че едно 4-членно семейство получава около 140 лева месечно. Ако се спрат помощите, то следващия месец семейството ще получи 99 лв., но заради гарантирания минимален доход - понеже на всички ще им е паднал дохода, по-следващия месец то ще получи 190 лв., изчислява Сачева. Това означава, че з , обобщи зам.-министърът, цитиран от БНР. По тази причина тя защити новото предложение за законова промяна, а именно Когато в един момент ти отнемат за една година парите, това са близо 1000 лв., ти не можеш да ги възстановиш, посочи като аргумент Сачева. Спирането на детските добавки за един месец при пет неизвинени отсъствия в рамките също на един месец, каквато санкция действа в момента, няма възпитателен ефект спрямо безотговорните родители, аради санкциите въпросното семейство дори ще получи повече средства. Те не го приемат като санкция, просто имат едно отложено вземане на тези пари детските добавки да се спират за 12 месеца при 5 неизвинени отсъствия. Сподели:", "date": "2019.04.13", "title": "В МОН недоволстват от санкциите за безотговорни родители"}
{"url": "https://pik.bg/%D0%BE%D1%87%D0%B0%D0%BA%D0%B2%D0%B0%D0%BD%D0%BE-%D0%BD%D1%8F%D0%BC%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D0%B0%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B8%D0%B7%D0%B4%D0%B8%D1%80%D0%B2%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%8F-%D1%82%D0%B5%D1%80%D0%BE%D1%80%D0%B8%D1%81%D1%82-news833915.html", "text": "Преди минути приключи щателната проверка на Централна гара в Пловдив. Сигналът за поставено взривно устройство не е потвърден, съобщиха от полицията под тепетата. От полицията продължават работата по случая и усиленото издирване на автора на злоумишленото обаждане. Сподели:", "date": "2019.04.13", "title": "ОЧАКВАНО: Няма бомба на Централна гара в Пловдив, полицията издирва телефонния терорист"}
{"url": "https://pik.bg/%D0%BF%D0%B0%D1%80%D1%82%D0%B8%D0%B7%D0%B0%D0%BD-%D0%B7%D0%B0-%D0%B1%D0%BE%D0%B9-%D1%81%D0%B5-%D1%81%D1%82%D1%8F%D0%B3%D0%B0-%D0%B2-%D1%82%D0%B5%D1%82%D0%B5%D0%B2%D0%B5%D0%BD%D1%81%D0%BA%D0%B8%D1%8F-%D0%B1%D0%B0%D0%BB%D0%BA%D0%B0%D0%BD-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81%D0%B2%D0%B0%D0%BB%D1%8F-%D0%B1%D0%BE%D0%B9%D0%BA%D0%BE-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD-news833918.html", "text": "Управителката на хотела разказва, че пийнали геройски до 5 сутринта, пресушили цялото уиски и водка, а после се отдали на сладка дрямка. Днес ПИК разконспирира поредната комунистическа завера, вдъхновена от президента-метежник. 200 тъмночервени ченгета \"от резерва\" се събрали тайно край Тетевен на спявка - умували как да свалят Бойко и наредили служебен кабинет. - в главите им още ехти залпът на Аврора... Златан Стойков, Горан Симеонов, Чавдар Петров, Лазар Мурджев и още знайни и незнайни реваншисти държали речи и поучавали как да се свали омразния режим на ГЕРБ и как трябва да се подкрепи любимия президент и главнокомандващ. Със специални почести се ползвали бившият депутат от БСП Славчо Велков и академиците Стефан Воденичаров и Георги Марков. Последните двама - мозъците на инициативния комитет \"Единство\" под егидата на Румен Радев. \"Брод за България\", асоциация \"Сигурност\", Асоциация на разузнавачите, Съюза на запасните офицери. След речите изяли по една пържола и го ударили на живот в бара. Попели и възрожденски песни. Целият масраф бил платен от Министерство на отбраната. Дошъл и съветникът на Каракачанов, който ги поздравил от името на министъра. После се оттегли във ВИП-апартамента. И кой бил този съветник...Оня, умникът с хитлеристкия поздрав, Иво Антонов. Който уж трябваше да бъде уволнен. Трябваше, ама не е. Каква е поуката от цялата привидно весела история? Поуката е, че най-мракобесните остатъци от комунистическия режим се стягат за властта, а знамето им се казва Румен Радев. Поуката е, че са пуснали са пипала в МО, вероятно и в други ведомства. Забележете само как бившият полковник от службите Чавдар Петров е вредил сина си в КОНПИ, за да изнася класифицирана информация оттам в посока БСП. Не е ли редно ДАНС да разследва тези хора? Синхронът между тях, амбициите им да съборят законноизбраното правителство? Поуката е, най-вече, че на 26 май се налага небивала мобилизация. Всички пред урните. Не за Бойко, а за демокрацията. Алтернативата са байовците от Тетевенския Балкан. Сподели:", "date": "2019.04.13", "title": "ПАРТИЗАН ЗА БОЙ СЕ СТЯГА В ТЕТЕВЕНСКИЯ БАЛКАН. Румен Радев сваля Бойко с помощта на Държавна сигурност"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B8%D0%B7%D0%BF%D1%80%D0%B0%D0%B2%D1%8F%D1%82-%D0%BD%D0%B0%D0%B9-%D0%B1%D0%BE%D0%B3%D0%B0%D1%82%D0%B8%D1%8F-%D0%B1%D0%B3-%D0%B5%D1%80%D0%B3%D0%B5%D0%BD-%D0%BF%D1%80%D0%B5%D0%B4-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F-%D1%81%D1%8A%D0%B4-%D0%B4%D0%BE-%D0%B4%D0%BD%D0%B8---%D0%B8-%D1%81%D0%B8%D0%BD%D0%B3%D0%B0%D0%BF%D1%83%D1%80-%D1%83%D0%B4%D0%B0%D1%80%D0%B8--news833661.html", "text": "Най-богатият български ерген и брат на милионерката Ружа Игнатова се изправя пред американския съд до дни, научи ПИК. 33-годишният нашенец търка наровете зад Океана от началото на март, след като бе арестуван от ФБР с прокурорска заповед и с повдигнати обвинения за ръководене на многомилиардна пирамидална схема за продажба на измамническата криптовалута \"OneCoin\". Окръжният прокурор на Манхатън Сайръс Ванс повдигна същото обвинение и на сестра му Ружа. На този етап обаче крипто фараонката, която завлече милиони хора по света, е в неизвестност. Според непотвърдена информация тя се намира на територията на Украйна с фалшива самоличност и паспорт. Окръжният съд в Ню Йорк и Централният окръжен съд в Калифорния оповестиха информация за производството срещу Игнатов. Както и преместен в затвора \"Метрополитен\" в Ню Йорк. След броени дни българинът, която се изявяваше като лидер на пирамидалната компания след изчезването на сестра си, ще отговаря за деянията си за пръв път пред американския съд - предварителното му изслушване е насрочено на 26 април. Според документите, придобити в хода на разследването, само между четвъртото тримесечие на 2014 г. и третото тримесечие на 2016 г. \"OneCoin\" е генерирала приходи от продажби в размер на 3.353 млрд. евро. Междувременно, и властите в Сингапур погнаха местните представителите на Константин и Ружа Игнатови. След мащабно разследване на сингпурската полиция, са били арестувани двама от лидерите на пирамидата в страната,  които вече са с повдигнати обвинения за измами. Така Сингапур се присъедини към списъка на държавите, които подеха война на компанията на българите. Сподели:", "date": "2019.04.13", "title": "ПЪРВО В ПИК: Изправят най-богатия БГ ерген пред американския съд до дни - и Сингапур удари пирамидата на милионерката Ружа Игнатова"}
{"url": "https://pik.bg/%D0%BF%D0%BE%D1%80%D1%8A%D1%87%D0%B0%D0%BD-%D0%BE%D1%82-%D1%81%D0%B2%D0%BE%D0%B8-%D1%81%D1%80%D1%8A%D0%B1%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D0%B0%D0%BD%D0%B6%D0%B5%D0%BB%D0%BE-%D0%B4%D0%B8%D0%BC%D0%BE%D0%B2-%D0%B8-%D0%B6%D0%B5%D0%BD%D0%B0-%D0%BC%D1%83-%D0%B2-%D1%8E%D0%B0%D1%80-news833835.html", "text": "Показното им убийство, според информатор на \"Курир\", е отмъщение на сръбската мафия в ЮАР за неуспешния атентат срещу един от босовете й в страната Иван Джорджевич-Жуча през септември 2017 г. Сърбинът бил поръчан от българския подземен свят след като негов приближен откраднал от българите 20 кг кокаин (според някои източници става дума за 50 кг, твърди \"Курир\"). В информацията на източника на \"Курир\" има разминаване на датите на неуспешния атентат срещу Джорджевич и убийството на българското семейство - според него кървавото отмъщение на сърбите дошло на следващия ден след като непознат простреля с пистолет Джорджевич, който оцеля. Нападението срещу Жуча е от септември 2017, а Анжело и Незабравка бяха убити в средата на февруари 2018 г. Джорджевич бе убит във вторник, когато двама килъри го причакаха в луксозен жилищен комплекс в Йоханесбург, като изстреляха в него над 20 куршума с автомати. Жертвата допуска фатална грешка - след като подсиления прозорец откъм шофьорското място устоява на изстрелите, сърбинът отваря дясната врата и побягва от блиндирания си \"Мерцедес\", и тогава е догонен и довършен от един от маскираните убийци. Източник на сръбския в. \"Курир\" обяви, че показното убийство на българина Анжело Димов, съпругата му Незабравка и кучето им в Кейптаун миналата зима е отмъщение на сръбската мафия в ЮАР за неуспешен атентат срещу тартора от подземния свят Иван Джорджевич. В средата на февруари миналата година двамата бяха намерени с огнестрелни рани в главите им в техния дом в южното предградие Бергвилет. Килърите са ликвидирали и кучето им. Неси, съпругата на обвинения в измами с кредитни карти Анжело, се занимавала с производство и доставка на празнични торти за рождени дни и сватби. Ето какво казва пред \"Курир\" анонимният информатор на изданието: \"Ден след като Джорджевич бе тежко ранен близо до Йоханесбург, в Кейптаун бе убит един от водачите на българския подземен свят в ЮАР, а при стрелбата бяха убити неговата съпруга и кучето. Следователите незабавно свързват тези два атентата и смятат, че убийството на българина е било отмъщението за опита за ликвидиране на Джорджевич, който бе един от лидерите на сръбския престъпен свят\". Освен него сръбската мафия в ЮАР дава още 5 жертви заради кражбата на кокаина от българските трафиканти в страната, припомня \"Курир\". Сподели:", "date": "2019.04.13", "title": "ПОРЪЧАН ОТ СВОИ: Сръбската мафия ликвидирала българина Анжело Димов и жена му в ЮАР"}
{"url": "https://pik.bg/%D0%B4%D1%83%D1%85-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-20-%D1%84%D0%BE%D0%BB%D0%BA%D0%BB%D0%BE%D1%80%D0%BD%D0%B8-%D1%81%D1%8A%D1%81%D1%82%D0%B0%D0%B2%D0%B0-%D0%BC%D0%B5%D1%80%D1%8F%D1%82-%D1%81%D0%B8%D0%BB%D0%B8-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2-%D1%82%D1%80%D1%8F%D0%B2%D0%BD%D0%B0-news833863.html", "text": "За втори път в Трявна беше открит Фолклорният фестивал „Дух жив - Корен здрав 2019“. Фестивалът е организиран от НЧ „Съединение“ – село Кисийците, ТФ „Зорница с подкрепата на Община Трявна. Във фестивала участват над 20 състава от цялата страна с над 400 танцьори. Те  демонстрираха своите умения пред тревненци и гостите на града и показаха традиционни за различните области хора.Кметът на Трявна Дончо Захариев посрещна всички участници с “Добре дошли!“, отбелязвайки, че в продължение на столетия в Трявна цари духът на българщината. Участниците във фестивала бяха наградени от кмета с грамоти и плакети. Сподели:", "date": "2019.04.13", "title": "ДУХ БЪЛГАРСКИ: 20 фолклорни състава мерят сили на фестивал в Трявна"}
{"url": "https://pik.bg/%D0%B8%D1%81%D0%BF%D0%B0%D0%BD%D1%86%D0%B8-%D1%81%D0%BF%D0%B8%D0%BF%D0%B0%D1%85%D0%B0-%D0%B1%D0%B8%D0%B2%D1%88-%D1%88%D0%BF%D0%B8%D0%BE%D0%BD%D0%B8%D0%BD-%D0%BD%D0%B0-%D1%83%D0%B3%D0%BE-%D1%87%D0%B0%D0%B2%D0%B5%D1%81-news833867.html", "text": "Генерал Уго Карвахал, който е бивш директор на военните служби по време на режима на предишния президент на Венецуела, е бил арестуван в Мадрид по искане на САЩ, където се издирва за трафик на наркотици. По информация на испанската полиция военният служител е бил задържан около 3:30 часа местно време, съобщава \"Франс прес\". През 2014 г. Карвахал отново беше задържан за няколко дни заради настояване от страна на Съединените щати, но по-късно беше освободен и се завърна във Венецуела. Властите в Испаниья задържаха бивш шпионин на Уго Чавес. Сподели:", "date": "2019.04.13", "title": "Испанци спипаха бивш шпионин на Уго Чавес"}
{"url": "https://pik.bg/%D0%B2-%D0%BF%D1%8A%D1%80%D0%B2%D0%B0-%D0%BB%D0%B8%D0%B3%D0%B0---%D0%BC%D0%BE%D1%80%D1%8F%D1%86%D0%B8%D1%82%D0%B5-%D0%BF%D0%BE%D0%B1%D0%B5%D0%B4%D0%B8%D1%85%D0%B0-%D0%BA%D0%B0%D0%BD%D0%B0%D1%80%D1%87%D0%B5%D1%82%D0%B0%D1%82%D0%B0-news833911.html", "text": "Черно море постигна победа с 2:0 при визитата си на Ботев (Пловдив) в мач от 29-ия кръг на Първа лига. Патрик Андраде реализира и двата гола в двубоя, съответно в 83-ата и 88-ата минута. Към момента \"моряците\" са пети във временното класиране, а \"канарчетата\" са на четвъртото място. В следващия кръг Ботев е гост на Лудогорец, а Черно море ще гостува на Берое. Сподели:", "date": "2019.04.13", "title": "В Първа лига - \"моряците\" победиха \"канарчетата\""}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D1%81%D0%B2%D0%BE%D0%B3%D0%B5---%D0%BD%D0%B0%D0%B9-%D1%82%D0%B5%D0%B6%D0%BA%D0%BE-%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%B6%D0%B5%D0%BD%D0%B0-%D0%B4%D0%BE%D0%BA%D0%B0%D1%82%D0%BE-%D0%B1%D1%8F%D1%85-%D0%B2-%D0%BA%D0%BE%D0%BC%D0%B0-%D1%81%D1%8A%D0%BF%D1%80%D1%83%D0%B3%D1%8A%D1%82-%D0%BC%D0%B8-%D0%B8%D0%B4%D0%B2%D0%B0%D1%88%D0%B5-%D0%B2-%D1%81%D1%8A%D0%BD-news833806.html", "text": "Зоя Хубева е най-тежко пострадалата оцеляла след трагедията край Своге. В кошмарната катастрофа тя губи съпруга си. Хубева оцелява след серия от тежки операции и 55 дни в реанимация. Пред сутрешния блок на БТВ тя разказва за случилото се. „Бяхме тръгнали за надпяване в едно врачанско село – връща се към кошмарния ден Зоя. - При връщането се веселихме, свирихме и пеехме. Беше дъждовно. Ударихме се в една бяла кола и кривнахме. Настъпи паника. Развикахме се. Спомням си, че не можех да мръдна. Чух екскурзоводката да се вайка. Беше цялата в кръв. Спомням си една жена до мен. Беше студена. Опипах я, явно беше мъртва. Видях един мъж, опитах да стигна до него, но не успях. После пак загубих съзнание. Срещу мен имаше един човек - Иван, от Своге. Той ми е дал първата помощ.  После не помня нищо. Следващият ми спомен е от болница „Света Ана” в София. „Приехме я с тежка гръдна травма, с фрактури на ребра от ляво и дясно и още няколко фрактури. Беше в шоково състояние – разказва доктор Александър Илиев, който е сред лекуващите лекари на Зоя. - Съпругът й бе с много тежка гръдна травма. Не успя да стигне до операция. Почина. 55 дни Зоя бе в реанимация”. „Това, което ми е останало от дните, в които бях в болница бе, че явно бях между живота и смъртта – разказва Зоя. – Бе като сън. Движих се постоянно, ходих, срещах хора. Спомням си, че в сънищата ми мъжа ми всеки ден идваше при мен и ме пазеше. Не знам как да го обясня Явно има някаква сила, която ме пази и съм благодарна на Господ, че съм жива. Не знаех, че и той е в болница. Идваше само, без да разговаря. Стои и ме пази. Мисля, че просто Господ е решил да живея. Той ме е запазил. Ставаш друг човек. Не си същия. Силно се надявам колкото е възможно по-малко хора да преживяват такова нещо. Хората д бъдат внимателни. Сега се радвам на всеки ден”. Сподели:", "date": "2019.04.13", "title": "ТРАГЕДИЯТА КРАЙ СВОГЕ - Най-тежко ранената жена: Докато бях в кома, съпругът ми идваше в съня ми и ме пазеше"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D1%8A%D0%B7%D0%B0%D0%BA%D0%BB%D1%8F%D1%82%D0%B8%D0%B5-%D1%87%D0%B5%D0%BD%D0%B3%D0%B5%D1%82%D0%B0%D1%82%D0%B0-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81%D0%B2%D0%B0%D0%BB%D1%8F%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D1%80%D0%B5%D0%B4%D1%8F%D1%82-%D1%81%D0%BB%D1%83%D0%B6%D0%B5%D0%B1%D0%B5%D0%BD-%D0%BA%D0%B0-news833823.html", "text": "са се събрали полулегално в хотел \"Здравец\" край Тетевен и редят служебен кабинет. Умуват и как с ускорени темпове да свалят законно избраното българско правителство. Това научи ексклузивно ПИК от участници в прокомунистическата завера от реваншистки тип. ормален повод е изнесено заседание на Централния съвет на Съюза на офицерите и сержанти от запаса и резерва (СОСЗР). Като домакин се изявявал прословутият полковник от някогашните тайни служби Чавдар Петров, баща на уволнения за изнасяне на информация от КОНПИ Кирил Петров. които се спрягат като тартори на бъдещата президентска партия. Чавдар Петров е посрещнал академиците лично на входа на хотела и ги е настанил, разкриват хора на ПИК. Там са били представители на Асоциацията на разузнавачите от резерва на Горан Симеонов, асоциация \"Сигурност\" на Чавдар Петров, ВКР-тата на Чавдар Борачев, мистериозното гражданско движение \"Брод за България\", основано от Лазар Мурджев, син на телохранителя на Людмила Живкова от УБО Димитър Мурджев... - това се случва\", обобщава информаторът на медията ни. На събирането на заговорниците снощи се чули откровени призиви за подкрепа на БСП и президента и открито опълчване на ГЕРБ. Особено активен в пропагандата бил Чавдар Петров. Източникът ни сочи, че по-късно, в тесен кръг, \"Убедени са, че Борисов пада след евроизборите и на власт идва президентът. Призовават за твърда ръка и арести на всички, свързани със стария режим\", обобщава ситуацията източникът на ПИК. Припомняме, че през последните дни разкрихме за уволнението на служителя от КОНПИ Кирил Петров, който е син на полковник Чавдар Петров. Петров-младши е бил освободен, защото е изнасял информация към \"Позитано\" за разследване на Кирил Добрев по подозрения в корупционни практики. Разкрихме и че държавният глава вече бил готов със списъците на лица, които ще бъдат задържани в първите дни на служебното правителство. Пред камерата на ПИК TV управителката на хотела заяви, че са присъствали генерали от запаса, заместник-кметът на Тетевен, както общата бройка е била около 180 души. \"Имаше генерали от цяла България, имаше и високопоставени генерали, със значки\". Пред камерата на ПИК TV разследващият журналист от Breaking.bg Стефан Ташев, заяви, че именно тази среща в Тетевен потвърждава написаното от него и от ПИК, че се готви пропрезидентски политически проект. Присъствието на Стефан Воденичаров и акад. Георги Марков също не е изненада, защото именно те лично бяха при президента на среща за сформирането на тъй наречения комитет \"Единство\". На въпрос на ПИК как смятат да дойдат на власт, Ташев заяви, че влиянието им е много силно, като от години владеят разузнаването, генерали от ВКР и имат изключително много контакти по върховете на държавата. „Министерството на отбраната преди няколко няколко месеца награди бивши ченгета от РУМНО и ВКР, няма какво да се чудите“, заяви Ташев. Управителката на хотела разказа, че генералите са продължили да пият на бара до 5 сутринта, като са купували цели бутилки и са направили грандиозна сметка. Сподели:", "date": "2019.04.13", "title": "ИЗВЪНРЕДНО В ПИК TV! СЪЗАКЛЯТИЕ: Ченгетата на Румен Радев свалят Борисов и редят служебен кабинет в хотел край Тетевен! Готвят Стефан Воденичаров за премиер! За лице - бившия депутат от БСП Славчо Велков (СНИМКИ/ОБНОВЕНА)"}
{"url": "https://pik.bg/%D0%BE%D0%B2%D0%B0%D1%86%D0%B8%D0%B8-%D0%BA%D0%B0%D1%82%D1%80%D0%B8%D0%BD-%D1%82%D0%B0%D1%81%D0%B5%D0%B2%D0%B0-%D0%BE%D1%82%D0%BB%D0%B8%D1%87%D0%BD%D0%B0-%D0%BD%D0%B0-%D0%B1%D1%83%D1%85%D0%B0%D0%BB%D0%BA%D0%B8%D1%82%D0%B5-news833856.html", "text": "Съревнованието в многобоя на Световната купа по художествена гимнастика навлиза в своя решителен етап. В днешната програма предстоят да се изиграят съчетанията на лента и бухалки в индивидуалната надпревара, както и смесената композиция на обръчи и бухалки при ансамблите, след което ще станат ясни призьорите, съобщава гонг.бг. Изключително прецизна и разумна Катрин Тасева се справи отлично с бухалките. Никакви груби грешки за българката. Тя спаси серия от критични ситуации в своята много модерна, спираща дъха композиция, с която спечели бурните овации на публиката и невероятната оценка 21.200. С такъв резултат Катрин може да атакува медалите в многобоя. Крайното класиране ще стане ясно около 17.00 часа днес. Невяна Владинова представи по-слаба игра в днешните две композиции. Неви допусна две груби грешки с изпускане на уреда в съчетанието си с бухалки, като дори завърши само с една бухалка в ръка, което се наказва изключително строго с цяла единица. По този начин родната грация не успя да покаже на стотиците фенове в \"Арена Армеец\" иначе завладяващата си композиция в пълния й вид и беше оценена с 17.750. С лента Невяна Владинова беше по-спокойна на килима, но спестяване на няколко елемента и отново изпускане на уреда й попречиха да получи по-висока оценка от 17.650 и така, за съжаление, излезе от битката за медалите в многобоя. Ансамбълът на България вчера представи фантастично композицията си с пет обръча , не допусна никакви груби грешки, получи най-високата оценка от началото на Световната купа в София - 24.950, и така категорично поведе в класирането за многобоя. Сподели:", "date": "2019.04.13", "title": "ОВАЦИИ: Катрин Тасева отлична на бухалките"}
{"url": "https://pik.bg/%D1%81%D0%B5%D1%80%D0%B8%D0%BE%D0%B7%D0%B5%D0%BD-%D1%82%D0%B5%D1%81%D1%82-%D0%B7%D0%B0-%D0%B1%D0%B0%D0%BD%D0%B4%D0%B0%D1%82%D0%B0-news833836.html", "text": "Професионалното бъдеще на Иван Бандаловски-Бандата до голяма степен ще бъде предопределено от сблъсъка на неговия Берое с бившия му тим ЦСКА. Договорът на Бандата с Берое изтича и той може да се завърне в София като свободен агент, пише \"Меридиан мач\". Не е тайна, че при \"червените\" в момента има сериозни въпросителни в зоната на крайните защитници. Младият Иван Турицов прави отлично впечатление като десен защитник, но предвид конкуренцията и задаващото се участие на \"червените\" в евротурнирите, на Любо Пенев ще му трябва повече опит и вариативност в тази зона на терена. 32-годишният Бандаловски има чудесен шанс да докаже, че силните му години във футбола още не са отминали. ЦСКА е домакин на Берое днес от 20:00 часа. Сподели:", "date": "2019.04.13", "title": "Сериозен тест за Бандата"}
{"url": "https://pik.bg/%D0%BD%D0%B0%D0%B4-70-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B8%D1%81%D0%BA%D0%B0%D1%82-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6-%D0%BF%D1%8A%D1%80%D0%B2%D0%BE-%D0%B4%D0%B0-%D0%B1%D1%8A%D0%B4%D0%B5-%D0%B4%D0%B0%D0%B4%D0%B5%D0%BD-%D0%BD%D0%B0-%D1%88%D0%B2%D0%B5%D1%86%D0%B8%D1%8F-news833818.html", "text": "Повече от 70 британски депутати подписаха писмо с искане министърът на вътрешните работи Саджид Джавид да гарантира, че основателят на „Уикилийкс“ Джулиан Асанж ще бъде екстрадиран първо в Швеция, ако шведските власти пожелаят това, съобщават световните агенции, цитирани от БНР. Асанж бе арестуван в четвъртък след искане за екстрадиране от Съединените щати, където го очаква обвинение в компютърно пиратство. Той прекара 7 години в посолството на Еквадор в Лондон, за да избегне процес в Швеция по обвинения в сексуално насилие, които той отрича. Обвиненията бяха снети по-късно, но сега шведските власти съобщиха, че започват ново разглеждане на случаите по искане на адвоката на една от потърпевшите. В писмото до вътрешния министър Саджид Джавид, подписано предимно от лейбъристки депутати, се казва, че той трябва да застане на страната на жертвите на сексуално насилие и да даде възможност обвиненията в изнасилване срещу Асандж да бъдат надлежно разследвани. В писмото се уточнява, че обвиненията в изнасилване имат давност, която изтича през август 2020 година. По-рано министърът на външните работи в сянка Емили Торнбъри заяви, че Асанж трябва първо да бъде екстрадиран в Швеция преди опитите да го изпратят в Съединените щати. След ареста Асанж бе признат за виновен в нарушение на правилата за пускането му под гаранция преди 7 години, за което може да получи 12 месеца затвор. На 2 май е насрочено изслушване в съда по повод на екстрадирането му в Америка. Сподели:", "date": "2019.04.13", "title": "Над 70 британски депутати искат Джулиан Асанж първо да бъде даден на Швеция"}
{"url": "https://pik.bg/%D0%B5%D0%BB%D0%B8%D1%82%D0%B5%D0%BD-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BA%D0%BB%D1%83%D0%B1-%D0%BF%D1%80%D0%B0%D1%82%D0%B8-%D1%87%D0%BE%D0%B2%D0%B5%D0%BA-%D0%BD%D0%B0-%D0%BB%D0%B5%D0%B2%D1%81%D0%BA%D0%B8---%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news833832.html", "text": "Елитният италиански клуб Аталанта изпрати свой скаут с основна задача да наблюдава дербито на 29-ия кръг на Първа лига между Левски и Лудогорец утре. Стефано Аркети, който анализира евентуалните нови попълнения на бергамаските, ще остане в нашата страна до 15-и април и ще използва времето, за да гледа и други мачове, акцентира \"Спортал\". Няма яснота дали италианецът идва за конкретен футболист в утрешния двубой. Аркети е в България по покана на мениджъра Антъни Раво. Сподели:", "date": "2019.04.13", "title": "Елитен италиански клуб прати човек на Левски - Лудогорец"}
{"url": "https://pik.bg/%D0%BE%D0%BF%D0%B0%D1%81%D0%BD%D0%B0-%D0%B0%D1%84%D0%B5%D1%80%D0%B0-%D0%B1%D0%B8%D0%B2%D1%88-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%BD%D0%B0-%D0%B0%D0%B7%D0%B8%D1%81-%D0%B8%D0%B7%D0%BF%D1%8F%D0%BB-%D1%81%D0%B8%D0%BD%D0%B0-%D0%BD%D0%B0-%D0%B3%D1%8A%D0%BB%D1%8A%D0%B1%D0%B8%D0%BD-%D0%B1%D0%BE%D0%B5%D0%B2%D1%81%D0%BA%D0%B8-news833622.html", "text": "Бивш любовник на фолкзвездата Азис стои в дъното на ареста на Пол Боевски, син на печално известния ни олимпийски шампион Гълъбин Боевски, пише столичен седмичник. Преди дни 27-годишният наследник на щангиста бе закопчан при зрелищна полицейска акция операция в София. При последвали обиски в джипа на Пол и в два апартамента, обитавани от него и от съпругата му Вилияна, криминалистите откриха 50 грама наркотици - 20 пакетчета кокаин, още толкова амфетамин, както и марихуана. Източник на изданието от столичния ъндърграунд разкрива, че операцията срещу Пол Боевски е била инспирирана от Костадин Йорданов - Коце Ламята, който преди няколко години влезе в светските хроники като интимен приятел на Азис. Криминалистите, участвали в задържането на Пол Боевски, Коце Ламята и на неговия син Виктор, разследват версията, че със заловените наркотици на триото е трябвало да захранят лишените от свобода в затворническото общежитие в Казичене. Именно там е въдворен от няколко месеца Коце Ламята, който миналата пролет бе осъден на 3 години затвор за пласиране на дрога. Здравенякът бе сгащен на 17 октомври 2012 г. с 10 грама хероин и 7 грама кокаин. След 6-годишен съдебен процес Костадин Йорданов получи осъдителна присъда, която вече излежава в затворническото общежитие. Ченгетата следили Коце Ламята при ареста на Пол Боевски, разкри източник от МВР. До криминалистите достигнала оперативна информация, че бившият възлюбен на Азис снабдява съкилийниците си с опиати, които вкарва по неведоми пътища зад решетките. Така при поредното излизане на Йорданов от пандиза цивилни служители от сектор „Наркотици“ към СДВР започнали да го наблюдават. Когато го видели да се качва в джип БМВ „Х3“ пред автомивка в „Слатина“, ченгетата спрели за проверка возилото. След обиск намерили кокаин, марихуана и екстази, скрити във фенерче. Според обясненията на Виктор, синът на Коце Ламята, наркотиците били за лично ползване на татко му. Количеството дрога обаче е прекалено голямо, за да бъде третирано като за лична консумация. Според данни на полицията след влизането на Коце Ламята в затвора миналата година неговия наркобизнес бил поет от сина му Виктор и наследника на Гълъбин Боевски – Пол. Младежите работели в района на кварталите „Красно село“ и „Овча купел“. Ако разследването се сдобие с нови доказателства, има опасност Пол Боевски и баща и син Йорданови да се сдобият с обвинения за организирана престъпна група, пласираща наркотици. Пол Боевски влезе в полезрението на медиите преди 11 години – през април 2008-а, когато бе тийнейджър, а татко му – общинар от ГЕРБ в София. Тогава синът на олимпийския шампион от Сидни се простреля с газов пистолет в училище, а заради скандала Боевски бе принуден да се оттегли от политиката. Три години по-късно – през октомври 2011-а, щангистът бе арестуван на летището в Сао Пауло, Бразилия, с два куфара, натъпкани с кокаин. Той изкара известно време в бразилския затвор, след което незнайно бе върнат в България, без да лежи и ден зад решетките. Сподели:", "date": "2019.04.13", "title": "ОПАСНА АФЕРА: Бивш любовник на Азис изпял сина на Гълъбин Боевски"}
{"url": "https://pik.bg/%D0%B2-%D1%80%D0%BE%D0%BC%D1%81%D0%BA%D0%B0%D1%82%D0%B0-%D0%BC%D0%B0%D1%85%D0%B0%D0%BB%D0%B0-%D0%BD%D0%B0-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D1%82%D0%BE%D0%BF%D0%BE%D0%BB%D1%87%D0%B0%D0%BD%D0%B5-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B0-%D0%B1%D0%BE%D0%B6%D0%B8%D0%B4%D0%B0%D1%80-%D0%B0%D0%BD%D0%B4%D1%80%D0%B5%D0%B5%D0%B2-news833810.html", "text": "Ромската махала в сливенското село Тополчане е като всяка друга - кални улици, много хора и бедност. Само че там си имат злато! И то от европейско първенство! Донесе го състезателят по вдигане на тежести Божидар Андреев, който пребори конкуренцията на първенството на Стария континент в Бануми, Грузия. 22-годишният талант се завърна в родното си място на 12 април и от тогава празненствата не са спирали, разказват в сутрешния блок на БТВ. Най-щастливи са в двете стаички, в които живеят родителите на шампиона и петте му братя. Майка му Гинка не може да скрие радостта си, а самият Божидар иска само едно - тя да му сготви от любимите макарони. \"Ще яде колкото може. Ако яде много, ще трябва да намали килограмите\", смее се тя. \"Какъвто и да стана, пак ще съм си същия – коментира Андреев. - Чувствам се нормален, като другите. Не мисля, че съм много различен. Доста неща ми костваха трудностите. Докато работиш, няма как да тренираш. За мен беше по-важно да тренирам, за да успея да сбъдна мечтите си\". След завършване на средното си образование, бъдещият шампион остава без покрив над главата, тъй като няма право на общежитие. Първоначално той живее в малка стаичка до залата, в която тренира, а след това го приютява треньорът му Пламен Братойчев, който не спира да вярва в него. Преди няколко седмици община Варна е осигури на Андреев малък апартамент, в който живее, след множество откази. \"Благодаря на българската държава, но най-вече на моя треньор. България е моята родина, нормално е да я обичам толкова. Всеки иска да живее по правилата и да спазва закона. Живял съм така и все още живея така\", завърши шампионът Божидар, който преди години отказва солидна сума, за да се състезава за Азербайджан. Сподели:", "date": "2019.04.13", "title": "В ромската махала на сливенското село Тополчане посрещнаха шампиона Божидар Андреев"}
{"url": "https://pik.bg/%D0%B2-%D1%82%D1%80%D1%8F%D0%B2%D0%BD%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%84%D1%80%D0%BE%D1%83%D0%B4-%D1%81%D0%B5%D0%B7%D0%BE%D0%BD%D0%B0-news833865.html", "text": "За четвърта поредна година в град Трявна беше даден стартът на офроуд сезона с надпреварата \"Трявна 4х4\". Участват десетки пилоти и автомобили в класоветеТрофи , клас Крос-кънтри и клас Любители от цялата страна. Организатори на събитието са  Риск мото клуб - Габрово Община Трявна. В приветствието си към участниците кметът на Трявна Дончо Захариев пожела на всички участници „Останете с приятни спомени от нашия град. Искрено се надявам, че със същия ентусиазъм с който се състезавате ще разказвате за красотата на Трявна надлъж и нашир“. Главният организатор на \"Трявна 4х4\" Йосиф Лагадов благодари на кмета Захариев за подкрепата която надпреварата има в лицето на Община Трявна. Сподели:", "date": "2019.04.13", "title": "В Трявна откриха офроуд сезона"}
{"url": "https://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%B1%D0%B0%D0%BD%D0%BA%D0%B0-%D1%89%D0%B5-%D0%BE%D1%82%D0%BA%D1%80%D0%B8%D0%B5-%D0%BE%D1%84%D0%B8%D1%81-%D0%B7%D0%B0-%D1%81%D0%BF%D0%BE%D0%B4%D0%B5%D0%BB%D0%B5%D0%BD%D0%B8-%D1%83%D1%81%D0%BB%D1%83%D0%B3%D0%B8-%D0%B2-%D1%81%D0%BE%D1%84%D0%B8%D1%8F-news833808.html", "text": "Министърът на финансите Владислав Горанов в качеството му на управител на Групата на Световната банка за България и управляващият и главен административен директор на Групата на Световната банка Шаолин Янг подписаха във Вашингон Споразумение за предоставяне на подкрепа за установяването и функционирането на Офис на Световната банка за споделени услуги и други функции в София, съобщиха от пресцентъра на МФ. Офисът ще функционира като център за споделени услуги с технологична насоченост, който ще отговаря за вътрешните корпоративни и ИТ операции на Групата на Световната банка, като във времето се предвижда да се структурират и други звена за предоставяне на финансови и административни услуги. Структурата ще осигури възможност за непрекъсваемост на дейностите по предоставяне на вътрешни услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка към нейните звена в целия свят, като служителите в България ще бъдат ангажирани и с разработването на продукти с висока добавена стойност. България се открои сред държавите-кандидатки за разполагане на центъра поради стратегическото си местоположение, стабилната политическа и икономическа среда, наличието на висококвалифицирана работна ръка, добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция. Откриването на офиса в България ще има положително влияние върху икономическата среда в страната – ще способства за осигуряването на работни места за високотехнологични специалисти и за надграждането на потенциал в сектори с висока добавена стойност. Присъствието в България на авторитетна организация като Групата на Световната банка ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Реализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок. Споразумението между Република България и Световната банка беше подписано по време на Пролетните срещи на Групата на Световната банка и на Международния валутен фонд (МВФ), които се провеждат тази седмица в американската столица. Сподели:", "date": "2019.04.13", "title": "Световната банка ще открие офис за споделени услуги в София"}
{"url": "https://pik.bg/%D0%BB%D1%8E%D0%B1%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BF%D0%B8%D0%B2%D0%BE%D1%82%D0%BE-%D0%BE%D1%82-%D1%86%D1%8F%D0%BB-%D1%81%D0%B2%D1%8F%D1%82-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0-%D0%B2-%D1%81%D0%BE%D1%84%D0%B8%D1%8F-%D0%B7%D0%B0-%D0%B4%D0%B0-%D0%BC%D0%B5%D1%80%D1%8F%D1%82-%D0%BA%D0%B0%D1%87%D0%B5%D1%81%D1%82%D0%B2%D0%B0%D1%82%D0%B0-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%B0%D1%82%D0%B0-%D1%81%D0%B8-news833845.html", "text": "Любителите на пивото от цял свят се събраха в София, за да мерят качествата на домашната си бира. Международният конкурс се провежда за седми пореден път. Събитието е организирано от \"Асоциацията на домашните пивовари в България\" и на него ще бъдат представени над 140 различни марки от пенливата напитка. Сподели:", "date": "2019.04.13", "title": "Любителите на пивото от цял свят се събраха в София, за да мерят качествата на домашната си бира"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BC%D0%B8%D1%82%D0%B8%D0%BD%D0%B3-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D1%83%D1%87%D0%B8%D1%87-%D1%81%D0%B5-%D0%BE%D1%87%D0%B0%D0%BA%D0%B2%D0%B0-%D0%B4%D0%BD%D0%B5%D1%81-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-news833837.html", "text": "В столицата на Сърбия - Белград за днес е планиран голям митинг на опозицията срещу управлението на президента Александър Вучич, съобщава БНР. Преди месец опозицията, обединена в т. нар. Съюз за Сърбия, постави на президента ултиматум. Според изявлението от 15 март, ако Вучич и кабинетът не напуснат властта и не свикат свободни избори на всички нива, на 13 април в Белград ще е най-големият досега митинг, откакто започна вълната демонстрации. Плановете са митингът днес да започне пред сръбския парламент в 16:00 часа българско време. Протестите в Сърбия продължават вече 4 месеца, все по-често под мотото „1 от 5 милиона“, след като Александър Вучич каза, че дори демонстрантите да са 5 милиона, няма да им обърне внимание. Опозицията не е единна в политическите си позиции, а сръбски медии предупреждават, че в последно време лидерът на крайнодясното движение „Двери“ Бошко Обрадович се превръща в основно лице на протестите. Сподели:", "date": "2019.04.13", "title": "Голям митинг срещу президента Александър Вучич се очаква днес в Белград"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE28-%D0%B8-%D0%BC%D0%BE%D0%BD%D0%B4%D0%B8%D0%B0%D0%BB30-news833859.html", "text": "Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей подписаха Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028 година,  съобщи БНР.. Спортните министри и представители на футболните федерации на България, Румъния, Гърция и Сърбия проведоха работна среща в Солун. На разговора бяха обсъдени основните аспекти, свързани с подготовката на общата кандидатура. Около 70% от подготовката е свързана със спортната инфраструктура във всяка от четирите страни. Освен заявената политическа подкрепа от страна на всички, след официалното стартиране на подготовката трябва да има сериозни гаранции, че нито една държава няма да се откаже до завършване на процеса - без значение от политическата ситуация в страните. \"Вярвам, че обществото успя да приеме идеята за обща кандидатура за престижен спортен форум, защото това е шанс да направим нещо добро за Балканите, нещо историческо, което ще помогне изключително много за развитието на региона\", заяви Красен Кралев. По думите му ключът към успеха на кандидатурата е доброто планиране и реалната преценка на възможностите. \"Подписването на международното споразумение днес е първата стъпка към реализирането на нашата обща мечта\", каза той. Българският спортен министър направи предложение до края на годината да се вземе окончателно решение дали ще кандидатстваме за Световно или Европейско първенство. \"Има много сериозна разлика в инфраструктурата, която се изисква\", коментира Кралев. Той сподели от опита си като гост на редица международни спортни събития, че държавите на Балканите и в Източна Европа полагат огромни усилия да се представят отлично по отношение на организация и провеждане на събитията и практиката показва, че в много случаи се представяме по-добре от най-развитите държави. Според Красен Кралев не би трябвало на Балканите и в България да имаме притеснения, че ще успеем да се справим с това предизвикателство. От страна на България в разговорите на експертно ниво участваха президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова. Боби Михайлов коментира, че прогресът в преговорите е виден и все повече се приближаваме към официализирането на партньорството между България, Румъния, Гърция и Сърбия. \"Партньорството между нашите четири държави е от фундаментално значение за развитието на спорта в региона и за приятелските отношения между четирите държави\", каза той. От името на Румъния на срещата присъства президентът на Румънския футболен съюз Разван Бурляну. Той представи пред присъстващите презентация с обобщена информация за условията и възможностите в България, Сърбия, Румъния и Гърция. Бурляну беше категоричен, че именно футболът може да бъде пътят за икономическо развитие на регионите. Президентът на футболната федерация на Гърция Граменос Евангелос участва в експертната среща от името на Гърция. Сърбия беше представена от вицепрезидента на Сръбската футболна асоциация Марко Пантелич, генералният секретар на Асоциацията Йован Шурбатович и заместник-спортният министър Дарко Удовичич. Спортните министри и представителите на футболните федерации на България, Сърбия, Румъния и Гърция дадоха изявление пред медиите, на което представиха изводите от проведените разговори. Работната среща в Солун бе четвърта поред между четирите държави. Следващата среща ще се проведе в Букурещ през юни. До края на 2019 година трябва да бъде взето крайното решение - за общо домакинство на Европейско или Световно първенство ще се кандидатства, за да бъде представено на правителствата им. Сподели:", "date": "2019.04.13", "title": "България подписа кандидатурата на Балканите за Евро'28 и Мондиал'30"}
{"url": "https://pik.bg/%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%B2%D0%B0%D0%BD%D1%8F-%D0%B4%D0%B6%D0%B0%D1%84%D0%B5%D1%80%D0%BE%D0%B2%D0%B8%D1%87-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%B2-%D0%B5%D1%84%D0%B8%D1%80-%D0%B5%D1%82%D0%BE-%D0%BA%D0%BE%D0%B5-%D1%80%D0%B0%D0%B7%D1%81%D1%82%D1%80%D0%BE%D0%B8-%D0%B5%D0%B2%D0%B3%D0%B5%D0%BD%D0%B8%D1%8F-news833817.html", "text": "Искам хората да ме свързват с това, че съм гримьор. Това сподели Евгения Джеферович, съпругата на Ваня Джеферович. Пред Нова телевизия тя разказа за себе си и за живота с българския футболист. Евгения е част от екипа на „Като две капки вода”. Тя споделя изумлението си от трансформацията на участниците в шоуто. „Впечатляващо е как може от едно лице да превърнеш лицето на човека в бяло платно с фон дьо тен – и след това да нарисуваш чуждите черти на него”, споделя тя. „С Ваня се запознахме в началото на ерата на социалните мрежи. Попадна ми профила му и му писах. Впечатли ме, че не отговаряше на етикета за футболист – рокаджия е, обича филми, страшен меломан и има чувство за хумор и добро възпитание”, разказа Евгения за запознанството със съпруга си. Евгения се разстрои, когато разказа за особено личен момент от живота им с Джаферович. Футболистът е принуден да остане вкъщи след тежка контузия, Евгения се възстановява от сериозно заболяване. \"Ако не бяхме преживели това, сигурно нямаше да успеем да споделим последните четири месеца от живота на баща му\", каза младата жена и не скри сълзите си при тъжния спомен. Малко след това двамата се женят - вече официално, тъй като проблеми с документите застрашават пребиваването на футболиста в страната ни. Сподели:", "date": "2019.04.13", "title": "Съпругата на Ваня Джаферович се разплака в ефир. Ето кое разстрои Евгения"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D0%BF%D1%80%D0%B5%D0%B1%D0%BE%D1%80%D0%B8%D0%BC-%D0%BF%D1%80%D0%BE%D0%BB%D0%B5%D1%82%D0%BD%D0%B8%D1%82%D0%B5-%D0%B0%D0%BB%D0%B5%D1%80%D0%B3%D0%B8%D0%B8-%D1%81-%D0%B1%D0%B8%D0%BB%D0%BA%D0%B8-news833788.html", "text": "С цъфтенето на растенията през пролетта броят на хората, страдащи от алергичните пристъпи се увеличава. Но природата е доста щедра и макар някои растения да причиняват алергия, то други я облекчават. Сред билките, които облекчават дразненията е гинко билобата. Много хора считат, че тази билка е добра само за сърдечно-съдовата система и повишаването на енергията на тялото ни, но тя също има значителен ефект върху алергиите и астмата. Тя съдържа седем антихистамина, които правят гинко билобата естествено и ефективно средство за облекчаване на симптомите на алергиите. Листата на копривата в чай са също сред едни от най-добрите решения срещу пролетни алергии. При проучване на богатата на витамин К коприва е открито, че повече от 50% от хората, които са я използвали, са открили понижаване на алергията им към пролетни растения. Лукът и чесънът са вероятно най-лесните за намиране средства за облекчаване на алергии. Те съдържат високи нива на кверцетин. Изследванията показват, че кверцетинът е естествено противовъзпалително и стабилизира клетките, за да спре въвеждането на хистамин, причиняващ възпаление. Сокът от моркови е един от най-богатите източници на витамини. Доказано сокът му потиска пролетните алергии. Билката чобанка е също добър избор при пролетни алергии. Тя притежава противовъзпалителни свойства, както и цитеризин, който има седативни свойства. Билката гудучи се използва за облекчаване на алергии и други здравни проблеми. При проучване сред 75 души страдащи от сенна хрема или алергичен ринит е установено намаляване на симптомите, сред прием на билката. Въпреки гореизброените билки е добре да се консултирате с личния си лекар, тъй като всеки организъм реагира различно . Сподели:", "date": "2019.04.13", "title": "Как да преборим пролетните алергии с билки"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%BE-%D0%BF%D1%80%D0%B0%D0%B2%D0%BE-%D1%81-%D1%82%D0%B5%D0%B6%D0%BA%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B0%D1%82%D0%B0-%D0%B2%D0%BE%D0%B9%D0%BD%D0%B0-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D1%81-news833822.html", "text": "Търговската война между ЕС и САЩ няма да приключи поне до провеждането на следващите президентски избори в Съединените щати. Тежката прогноза направи пред БНР професор Дейвид Колинс, експерт по международно икономическо право. През седмицата Белият дом заплаши Европейския съюз с налагането на допълнителни мита за 11 млрд. долара заради субсидиите за „Еърбъс“, но истината е, че и Съединените щати субсидират основния конкурент в самолетостроенето - „Боинг“, допълни Колинс. „За съжаление, очаквам, че търговската война ще ескалира, защото единственият начин да се сложи мир е чрез Световната търговска организация – анализира професор Колинс. - Това няма как да стане, докато в Белия дом е Тръмп. Ако трябва да бъдем съвсем честни, организацията има нуждае от реформа. Факт е, че тя не успя да предотврати субсидирането на „Еърбъс“, прекомерните доставки на стомана и съответно търговския дефицит, но също така е истина, че тя никога не е била създадена за подобно нещо. А докато няма реформа, ще се действа едностранно, както прави Тръмп. Това не решава въпроса, но се харесва на неговите избиратели и поддържа имиджа му на политик, който има „бомбастични“ победи. Именно така Тръмп се надява да спечели следващите избори, така че - не виждам по какъв начин може да има спиране на огъня в търговската война скоро“. Според експерта по международно икономическо право, ако Европа реши да отговори с нови мита, тя ще избере продукти от региони, които са базисни за Тръмп. Например - уискито, което се произвежда основно в югоизточната част на страната. Може да има и някакви стоки, които се купуват директно от потребителите, за да поскъпнат и ударът да дойде по този начин. Нещо, което е много чувствително - например, портокаловият сок. „Знаете, че това беше доста сериозен казус във Флорида, който е много важен избирателен район. Да не забравяме, че идват президентските избори в Съединените щати след около 18 месеца и тези неща ще стават все по-важни“, заяви професор Дейвид Колинс. Сподели:", "date": "2019.04.13", "title": "Експерт по международно икономическо право с тежка прогноза: Търговската война между ЕС и САЩ ще ескалира"}
{"url": "https://pik.bg/%D0%B2-%D1%80%D1%83%D1%81%D0%B8%D1%8F-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D1%82-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2%D0%B8%D0%B4%D0%B5%D0%BE-news833798.html", "text": "Двама предполагаеми членове на терористичната организация \"Ислямска държава\" са били убити вчера от руските сили за сигурност при операция в Западен Сибир, съобщи БТА, позовавайки се на ТАСС. Властите са получили информация за двама въоръжени мъже, намиращи се в апартамент в град Тюмен, за които се твърди, че са готвили нападение. Заподозрените отказали да се предадат и открили огън по силите за сигурност, които отвърнали на стрелбата и ги неутрализирали. Сподели:", "date": "2019.04.13", "title": "В Русия ликвидираха двама терористи от \"Ислямска държава\" (ВИДЕО)"}
{"url": "https://pik.bg/%D1%80%D1%83%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0%D0%BF%D0%BE%D1%87%D0%BD%D0%B0-%D0%BC%D0%B0%D1%89%D0%B0%D0%B1%D0%BD%D0%B8-%D1%83%D1%87%D0%B5%D0%BD%D0%B8%D1%8F-%D0%B2-%D0%BA%D1%80%D0%B8%D0%BC-news833821.html", "text": "На фона на продължаващите в Черно море маневри на НАТО „Морски щит 2019“ руската армия започна мащабни учения в Крим, съобщава БНР. Задействани бяха противовъздушната отбрана, бойната авиация и флотът, които трябваше да отразят нападение на условен противник. Разположените на полуострова зенитно-ракетни комплекси С-400 и изтребители Су-27 тренираха прихващане на въздушни цели. На флота беше поставена задачата да защити стратегически важните обекти по крайбрежието. Подводницата „Ростов на Дон“ изстреля по условния противник ракети „Калибър“, а фрегата „Адмирал Григорович“ избегна вражеския огън и контраатакува. Севастопол се превърна в арена на голяма десантна операция, във въздушния бой над морето се включиха изтребители Су-34. Противникът беше обстрелван и от брега с противокорабните ракетни комплекси „Бастион“. В акваторията на Черно море продължават и ученията на НАТО „Морски щит 2019“. В маневрите участват около 20 бойни кораба и над 2 000 военнослужещи от Съединените щати, България, Гърция, Канада, Румъния, Турция и Холандия, които си взаимодействат с въоръжените сили на Украйна и Грузия. Сподели:", "date": "2019.04.13", "title": "Руската армия започна мащабни учения в Крим"}
{"url": "https://pik.bg/%D0%B2-%D1%81%D0%B0%D1%89-%D0%B4%D0%BE-100-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D1%80%D0%B8%D1%81%D0%BA%D1%83%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D1%80%D0%B8%D0%B7%D0%BD%D0%B0%D0%BB-%D0%B7%D0%B0-%D0%B1%D0%B0%D0%BD%D0%BA%D0%BE%D0%B2%D0%B8-%D0%B8%D0%B7%D0%BC%D0%B0%D0%BC%D0%B8-news833853.html", "text": "Според американското законодателство за престъпление от този тип максималната присъда е 100 г. затвор и глоба от 3,5 млн. долара. 47-годишният Красимир Николов беше екстрадиран в САЩ през 2016 година по искане на американските власти. Първоначално той пледира невинен по обвиненията за конспирация, банкови измами и кражба на лична информация. Според обвинителния акт Николов се е сдобивал с банковите сметки на жертвите си, като им изпращал GozNym malware infection - компютърен вирус, който прилича на фактура. Обикновено той се появявал като прикачен файл в имейли, изпратени до собствениците на бизнеси. Веднъж отворен, подобен файл дава достъп до цялата информация на компютъра на собственика. Прокуратурата твърди, че Николов е направил няколко опита да прехвърли сумата от 243,000 долара от сметката на компанията във First National Bank. Сред другите засегнати компании са и фирма за производство на голф екипировка и мебелна фабрика в Калифорния. Българин от Варна се призна за виновен по обвинения, че е използвал известния хакерски софтуер Avalanche за банкови измами и придобиване на информация за банковите сметки на бизнеси в САЩ, сред които и 2 компании в Питсбърг, Пенсилвания, съобщи сайтът на българите в САЩ bgvoice. ФБР и партньорските служби в Европа разбиха международната мрежа за киберпрестъпления Avalanche също през 2016 г., а българинът беше първият задържан по делото. Според властите вирусът е използван в цяла Америка, а сред потърпевшите са заводът за бутилиране Nort-Lock Inc. и производителят на машинни части Carnegie Bolt-Maker, от чиято сметка в PNC Bank Николов се опитал да прехвърли 387,500 долара в банкова сметка, регистрирана в България. Друг потърпевш бизнес, според разследването, е Protech Asphalt Maintenance. Нито една от двете компании обаче не е загубила парите, защото измамата е разкрита, преди трансферите да бъдат завършени. Не е ясно дали прокуратурата в Пенсилвания ще иска максималната присъда за българина. Николов ще бъде осъден в края на годината. Сподели:", "date": "2019.04.13", "title": "В САЩ: До 100 години затвор рискува българин, признал за банкови измами"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%BF%D1%80%D0%BE%D1%82%D0%B5%D0%B6%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-%D1%89%D1%83%D1%80%D0%BC%D1%83%D0%B2%D0%B0-%D0%B5%D0%B2%D1%80%D0%BE%D0%B2%D0%BE%D1%82%D0%B0-%D0%BA%D0%B0%D1%82%D0%BE-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC-%D0%BA%D0%B0%D0%BD%D0%B4-news833775.html", "text": "Сондажите за шансовете на бъдещата партия на президента Румен Радев продължават и на терена на изборите за Европейски парламент и чрез самостоятелни фигури. Една от тях е представящата се за експертка на КТ „Подкрепа“ Ваня Григорова, която се явява на евровота като независим кандидат. Ваня Григорова, която отдавна обикаля телевизиите като синдикалистка, всъщност е протеже на шефа на кабинета на Радев – Иво Христов. Тя е част от създаденото от бившия журналист Сдружение „Солидарна България“, което се самоопределя като \"дискусионна мрежа на граждани, изповядващи ценностите свобода, солидарност и справедливост\". Трите „С“ са основно кредо на европейската и българската социалдемокрация. Според заявката на сдружението „мрежата е място за свободен дебат и механизъм за координиране на действията на членовете ѝ“. Техните действия преминават предимно под надслов „Да спрем прехода към дъното!“ из цялата страна, за последно - на 11 април в Пловдив. Натрапчивото внушение, че България е стигнала дъното, е постоянен мотив в речите на президента Радев, които се пишат от Иво Христов. В платформата на „Солидарна България“ се казва, че „Дясната динамика в България е изчерпана. Обществото се нуждае от възстановяването на солидарните връзки, които превръщат масата от индивиди в обществен организъм. Натрапчивият PR не може да запълни вакуума от политики във всички сфери“. В лозунгите, които „Солидарна България“ издига, има явно съвпадение на целите на българските „Зелени“, които обаче се самоопределят като десни и на евровота са част от дясната коалиция „Демократична България“. „Големият ресурс на лявата политика в България е в отвяването на държавата от престъпността и корупцията, в налагането на закона, в борбата с картелизацията на икономиката, реформата на правосъдието, в хармонизирането на обществените контрасти. България трябва да заложи на своята изключителност (инвестиции в образованието, туризма, приоритет на биоземеделието), нежели да се включва с социалния дъмпинг. Екологичните императиви трябва да залегнат редом със социалните в програмата на социалдемократическата левица“, гласи възванието на „Солидарна България“. Очевидно претенциозният текст е в стила на Иво Христов, поради което се е стигнало до очевидни глупости като тази, че ресурсът на лявата политика е и в борбата с реформата на правосъдието. И изобщо не става ясно как най-скъпите продукти в земеделието – биопродуктите, се съчетават със „социалните императиви“. Ваня Григорова е на челна позиция сред авторите на едноименния сайт, списван от „Солидарна България“. Сред тях са не само Иво Христов, но и съпругата му Галя Горанова, която изчезна от журналистическия терен и в. „Сега“ още преди Иво Христов да започне да обгрижва проекта „Румен Радев“, а може би при зараждането му, чиито точен период още не е установен. Запознати със сценариите около политическото бъдеще на президента, изграждано от паравоенните формирования на бивши високопоставени служители в армията и в Държавна сигурност, които формират бъдещата му партия, смятат, че абсолютно обреченото явяване на хубавата ромка Ваня Григорова като независим кандидат за евродепутат е просто сондаж за популярността на бъдещите лица на тази партия и PR акция за налагането им и фокусирането на общественото внимание върху тях. Сподели:", "date": "2019.04.13", "title": "РАЗКРИТИЕ НА ПИК: Протеже на президентския Иво Христов щурмува евровота като независим кандидат за Брюксел и сондира шансовете на лице от партията на Румен Радев"}
{"url": "https://pik.bg/%D1%81%D0%B4%D1%81-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%BF%D0%B0%D1%80%D1%82%D0%B8%D1%8F-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D0%BD%D0%B5-%D0%B7%D0%B0-%D0%BD%D0%B0%D1%81-%D1%82%D0%BE%D0%B2%D0%B0-%D0%B5-%E2%80%9E%D0%B1%E2%80%9C-%D0%BE%D1%82%D0%B1%D0%BE%D1%80%D1%8A%D1%82-%D0%BD%D0%B0-%D0%B1%D1%81%D0%BF-news833858.html", "text": "Съюзът на демократичните сили изразява в декларация до медиите своето възмущение и огорчение от призивите на партия „Възраждане“ в Добрич за осуетяване на представянето на книгата на Александър Йорданов в града и обидите към него. „Възраждане“ неведнъж е заявявала откровените си прокремълски позиции, които налага арогантно и обидно спрямо политиците и гражданите, които не споделят възгледите им. Припомняме, че лидерът на „Възраждане“ , Костадин Костадинов, стоеше рамо до рамо с Корнелия Нинова на миналогодишния първомайски протест в столицата. За нас той е „Б“ отборът на БСП, който върши черната работа на столетницата с агресивни партизански методи срещу политическия опонент, докато БСП и Нинова се представят като проевропейци и демократи. Във връзка със заплахите от партия“ Възраждане“ към кандидата за евродепутат, г-н Александър Йорданов, СДС ще сезира правоохранителните органи и прокуратурата. Г-н Александър Йорданов е знаково лице на започналата преди 30 години битка на СДС за свобода на словото и демокрация, и опитът да му се отнеме именно свободата да изразява идеите си, е равен на цинизъм. Нетърпимостта и омразата към различните политически позиции са характерни за тоталитарните общества и са недопустими за държава-член на Европейския съюз. Призоваваме всички политически сили да запазят коректния и толерантен тон в предстоящата предизборна кампания и да не накърняват достойнството на политическите си опоненти. Нека да не забравяме, че предстоят европейски избори, най-важните за развитието и бъдещето на ЕС, и гражданите очакват от политиците и партиите да дебатират и представят идеите си за бъдещето на общността\", се казва в декларацията на СДС. Сподели:", "date": "2019.04.13", "title": "СДС скочиха на партия \"Възраждане\": За нас това е „Б“ отборът на БСП"}
{"url": "https://pik.bg/%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B0%D0%BD%D1%82%D1%83%D1%80%D0%B0%D0%B6%D1%8A%D1%82-%D0%B9-%D0%BD%D0%B5-%D1%81%D0%B0-%D0%BD%D0%B0%D1%8F%D1%81%D0%BD%D0%BE-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8-%D0%B1%D0%B5%D0%B7%D1%87%D0%B8%D0%BD%D1%81%D1%82%D0%B2%D0%BE%D1%82-news833804.html", "text": "В безумни спорове съм избягвал да влизам по същество. Има решение на ЦИК. И не знам защо това не го виждат социалистите. За нас от Коалиция за България въпросът е решен от ЦИК. БСП се е отказала от Коалиция за България. От 2014 г. те не могат да си изберат име. Да не говоря, че по медиите излезе, че и БСП - Лява България не била на БСП, а на друга лява формация. Това, че те не са наясно със себе си, е техен проблем. Това заяви пред БНТ лидерът на АБВ Румен Петков. Той посочи още: \"Ние от АБВ не сме спирали да говорим за съсипията на енергетиката, за АК Балкан и за грабежа в Кремиковци, за съсипията на индустрията ни като цяло. Това, че БСП си мълчи... В момента не се гледа стратегията. В парламента не се говори за политика. Там ако не са суджуци, са апартаментите. От ръководството на БСП не ги чух да говорят за тези тежки икономически престъпления. Нали не е нормално шефът на предизборния щаб на СДС да е фаворит в БСП\". \"Проблемът е, че битките на това ръководство в БСП са вътре в БСП и в левицата\", посочи още Петков. Бившият вътрешен министър коментира и напрежението в Габрово, избухнало след поредното циганско насилие: \"Докато политиците не видят вина, няма да спре това с ромите... Не ни е виновна полицията, виновни са тези, които я управляват... Ако ние не видим проблема във вулгарния политически език, няма нужда да се чудим защо е това на улицата“. „Проблемът е в това, че демокрацията се приема за слободия“, каза Петков и добави, че не трябва да се гледа на ромите като просто на гласоподаватели. „В АБВ са честни и почтени хора. Водачът на листата проф. Боян Дуранкев дори покани медиите в дома си“, заяви Петков във връзка със „Апартаментгейт“. \"Българинът дълбоко в себе си е интелигентен човек и когато вижда безчинство като това на Лозан Панов, реагира\", добави той. На въпрос дали като се явяват под името \"Коалиция за България\" не помагат на ГЕРБ, Румен Петков напомни, че е имало предложение към БСП за обединение, което е било отхвърлено. \"Коалиция за България\" не е номер, а е атмосфера\", добави той и поясни, че не е сърдит и не са му викали Сърдитко като малък. Сподели:", "date": "2019.04.13", "title": "Румен Петков с разбиващ коментар: Нинова и антуражът й не са наясно със себе си, безчинството на Лозан Панов трябва да спре"}
{"url": "https://pik.bg/%D1%80%D1%8F%D0%B7%D0%BA%D0%BE-%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-news833815.html", "text": "Мениджърът Джовани Бекали започна усилената си работа в полза на столичния гранд Левски. Румънският специалист пое контрола върху селекцията в клуба като вече работи на високи обороти по нея. Той дори е предложил на спортно-техническия щаб на \"сините\" две имена от Румъния. Става дума за Валентин Костаче от ЧФР Клуж, който играе като дясно крило, както и за халфа Патрик Петре от Политехника Яши, пише \"Тема Спорт\". И двамата работят с Бекали, което значително улеснява преговорите. Петре е юноша на Динамо (Букурещ) и е на 21 години. Договорът му изтича в края на сезона и може да се озове на \"Герена\" без пари. Справя се успешно на всяка позиция в халфовата линия. Костаче е на 20 години и е сред обещаващите играчи в Румъния, но така и не успява да се наложи в Клуж при конкуренцията на Александру Йоница и Тиери Моутиньо. Сподели:", "date": "2019.04.13", "title": "Рязко подсилване при \"сините\"?"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2-%D1%88%D0%B2%D0%B5%D1%86%D0%B8%D1%8F-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%B7%D0%B0-%D0%BF%D0%BE%D0%B3%D1%80%D0%BE%D0%BC%D0%B0-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D1%80%D0%B5%D0%B7-2017-%D0%B3-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0%D0%BB-%D1%81--news833793.html", "text": "Издирваният от Интерпол за погрома на македонския парламент Деян Давидовски бе арестуван в Стокхолм. Той е пристигнал на летището в шведската столица с полет от София. При погрома на македонския парламент на 27 април 2017 г. бяха ранени над сто души, включително депутати и журналисти. Сред пребитите бе и сегашният премиер Зоран Заев. Давидовски бе част от групата маскирани лица, които пребиваха присъстващите в парламента по време на \"Кървавия четвъртък\". Срещу него има повдигнато обвинение за извършването на тежко престъпления. Бившият вътрешен министър Митко Чавков получи 18 години затвор. От Прокуратурата в Скопие потвърдиха за ареста на Давидовски и поясниха, че се изготвя необходимата документация за неговото екстрадиране. Сподели:", "date": "2019.04.13", "title": "Арестуваха в Швеция издирван за погрома на македонския парламент през 2017 г., пристигнал с полет от София"}
{"url": "https://pik.bg/%D0%B2%D0%B8%D1%81%D0%BE%D0%BA%D0%BE%D0%BF%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%B8%D0%B7%D1%82%D0%BE%D1%87%D0%BD%D0%B8%D1%86%D0%B8-%D0%BD%D0%B0-%D0%BF%D0%B8%D0%BA-%D1%80%D0%B0%D0%B4%D0%B5%D0%B2-%D1%81%D1%82%D1%8F%D0%B3%D0%B0-%D0%B0%D1%80%D0%B5%D1%81%D1%82%D0%B8-%D0%B8-%D1%80%D0%B5%D0%BF%D1%80%D0%B5%D1%81%D0%B8%D0%B8-%D0%B1%D0%BE%D0%BD%D0%B5%D0%B2---%D1%88%D0%B5%D1%84-%D0%BD%D0%B0-%D0%BC%D0%B2%D1%80-%D1%86%D0%B2%D0%B5%D1%82%D0%B0%D0%BD-%D0%B2-news833539.html", "text": "При такъв вариант държавният глава ще назначи служебен кабинет, а извънредните парламентарни избори ще се проведат заедно с общинските. В момента мнозина навиват министър-председателят да подаде оставка след евровота на 26 май. Убеждават го, че ако слее общинските и парламентарните избори, има шанс да спечели наесен заради мобилизацията на апарата на ГЕРБ по места. Това научи ексклузивно ПИК от действащи министри и депутати от управляващата коалиция. В същото време президентът Радев замислял да осуети варианта \"победа на ГЕРБ\" чрез репресивни действия на служебния си кабинет през лятото. ПИК преди няколко месеца вече написа, че мозъчният тръст на \"Дондуков\" 2 е съставил списъци с лица, които ще подлежат на арести и наказателни мерки по време на мандата на служебния кабинет \"Този път няма да ви сложим интелигентния и цивилизован проф. Герджиков, няма да ви се размине\", заканвали се открито съветниците на Радев. който щял да бъде \"сготвен\" по обвинения около усвояването на средства за \"Пловдив 2019\". За Цветанов стягали производство за натиск върху НАП при извършване на данъчни проверки за апартаментите му, научи ПИК. \"Ще се действа по схемата бързи полицейски арести за 24 часа. Целта е медиите да снимат, хората да бъдат окепазени и артикулирани публично като престъпници\", донасят източниците на медията ни. Самият Борисов най-вероятно нямало да бъде ударен, но ще се пипа здраво сред най-близкото му обкръжение, за да го уплашат. В списъците на арести присъствали и неколцина действащи министри от сегашното правителство.  Готви се и гонка на неудобни бизнесмени, общественици и журналисти. Те ще бъдат подложени на безпощадни данъчни проверки, медиен линч, Най-вероятно цялата операция щяла да бъде извършена под егидата на отмъстителен вътрешен министър, готов на крайности. В тази връзка активно се спряга името на Богомил Бонев, уволнен за корупция от Иван Костов през 1999 г. Бонев е съпруг на депутатката от БСП Нона Йотова, бивш шеф на Пловдивския панаир - собственост на видния червен бос и приватизатор Георги Гергов. В момента Бонев се изявява активно в личния си фейсбук, който е изпълнен с обиди и недвусмислени закани към Борисов, управляващите и всеки, свързан по пряк или косвен начин с тях. Страдал и че по време на миналия служебен кабинет на Герджиков бил \"прескочен\" при раздаването на постовете. Друг тактически ход на президента бил евентуалното привличане на Цветан Василев като защитен свидетел срещу ключови фигури от управлението на страната. Сред тях - Бойко Борисов и главния прокурор Сотир Цацаров. . Василев вече бил \"офериран\" от емисарите на Радев да се върне в България при служебен кабинет и да поиска статута на \"защитен свидетел\". \"Ще плямпа на едро всякакви дивотии. Например - че е давал по 100 000 евро месечно на Борисов и Цацаров, за да го закрилят. Ще ги набеди и за фалита на КГБ в съучастие с Делян Пеевски\", разкриват министър пред ПИК. Това ще преобърне хода на процеса по фалита на банката, а Борисов, Цацаров и Пеевски ще бъде квалифицирани като обвиняеми. В същото време полицейските репресии срещу политически противници и журналисти ще предизвикат вълна от неодобрение в Европа, както и масови улични протести. България ще бъде въвлечена в пореден икономически и социален хаос. \"Най-разумният ход на Борисов е да не се навива на варианта \"оставка след евроизборите\" и да си изкара мандата до края. Все пак има още две години, през тях може да се случи всичко. , който вече се закани: Следващия път всички вън\", разсъждават информаторите на ПИК. Те са изумени и от търпението на министър-председателя Борисов, който разполагал с пълни сведения от спецслужбите за нерегламентираните срещи на представител на Румен Радев с Цветан Василев в Белград. Въпреки това Борисов дипломатично предпочитал засега да \"стаява\" информацията... Сподели:", "date": "2019.04.13", "title": "ВИСОКОПОСТАВЕНИ ИЗТОЧНИЦИ НА ПИК: РАДЕВ СТЯГА АРЕСТИ И РЕПРЕСИИ! Бонев - шеф на МВР, Цветан Василев - защитен свидетел срещу Борисов и Цацаров! Хора на президента засечени от службите при беглеца в Белград..."}
{"url": "https://pik.bg/%D0%BE%D0%BE%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-%D1%80%D0%B5%D1%81%D1%82%D0%B0%D1%80%D1%82%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%BA%D0%B8%D0%BF%D1%8A%D1%80-news833749.html", "text": "Kathimerini, цитиран от \"Фокус\". Специалният представител на ООН за Кипър Джейн Хол Луте е представила нови идеи, които да помогнат за възобновяването на преговорите за разрешаване на кипърския въпрос. Това обяви министърът на външните работи на Република Кипър Никос Христодулис, съобщава електронното издание на водещия гръцки ежедневник Съгласно думите на министъра, Джейн Хол Лут е разговаряла по телефона с всички участници в процеса и е представила нови идеи, които биха могли да помогнат за подновяване на преговорите.Запитан дали Луте е предложила четиристранна конференция, външният министър на Кипър отрече да има подобна идея. По-рано тази седмица правителствени източници разкриха, че предложението за четиристранна конференция идва от турската страна и е предадено на страните от Луте. Коментирайки неотдавнашния законопроект за премахване на оръжейното ембарго на САЩ за Кипър, Христодулис заяви, че тази стъпка има важно и символично значение. Кипър не планира да закупува оръжейни системи, подчерта министърът, добавяйки, че този ход от страна на Вашингтон е признание на ролята на страната в региона. Сподели:", "date": "2019.04.13", "title": "ООН представи предложения за рестартиране на преговорите за Кипър"}
{"url": "https://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D0%B1%D0%B8%D1%82%D0%B8%D1%8F%D1%82-%D0%BE%D1%82-%D1%86%D0%B8%D0%B3%D0%B0%D0%BD%D0%B8-%D0%BC%D0%BB%D0%B0%D0%B4%D0%B5%D0%B6-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-%D1%81-%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BA%D0%B0%D0%BA-%D1%81%D0%B0-%D0%B4%D0%B5%D0%B9%D1%81%D1%82%D0%B2%D0%B0%D0%BB%D0%B8-%D1%80%D0%BE%D0%BC-news833803.html", "text": "Венцислав Иванов бе момчето, което бе бито в магазин от агресивни цигани в Габрово, което доведе до етническо напрежениеа в града. Той говори пред сутрешния блок на БТВ, разказвайки за случилото се. „Досега не съм участвал в протестите след случилото се, но днес смятам да се включа – заяви Венцислав Иванов. - Нашият магазин, а и аз, не толерираме насилие. Не искаме да се внася етническо напрежение сред хората. Ситуацията стана по следния начин. Дойдоха тримата въпросни клиенти. Те още с влизането си започнаха да се държат агресивно с един от клиент, след това и с втори. Преди това са го и ударили. Колежката ме извика на касата и ме помоли да им направя забележка заради агресивността. Най-учтиво ги помолих да не тормозят клиентите. Отидох да си продължа зареждането на витрините. Видях обаче, че най-дейният отново отиде на саморазправа с клиента. Отидох пак и им поисках сметка. Последваха обидни думи към мен. Нормално е да се ядосам. Не приемам някой да ме обижда и да се държи така. Не съм удрял никой. Нормално е да се ядосам. Те станаха агресивни към мен. Удариха ме три-четири пъти и тогава реагирах и аз. Пуснахме записа от случилото се за да е ясно какво точно се е случило. А защо се е забавило излизането на кадрите, трябва да питате контролните органи. Още след самия инцидент дойде полиция. Мен ме закараха в болница. Аз нямам представа кой е пуснал клипа, къде и кога. Надявам се всичко да приключи без нови инциденти. Дано хора, които си мислят, че могат да са агресивни на обещствени места си вземат поуки от това нещо”. „Не мога да гадая какво е искал да каже вицепремиерът Томислав Дончев с изказването, че напрежението формално е било отклучено с това сбиване – коментира журналистът Огнян Исаев. - В Габрово има около 100 ученици от ромски произход, които посещават различни училища. Броят на ромите е назначителен в Габрово и не знам какви точно проблеми там са се натрупали. Всичи български закони третират по еднакъв начин бългрските граждани. Няма нито един закон, който да тотелира ромите. Важно е да се посочи кой допуска това, което правят ромите. Институциите го допускат. Но темата е по-дълбока и е защо го допускат? Преди време един политик излезе в Столипиново и каза, че ромите повече няма да си плащат тока и той ще го плаща. От тогава тръгна това усещане. Проверете и ще видите дали има в ромските квартали домакинства, които не си плащат тока? Господин Томислав Дончев не е опозиционен политик. Не е от вчера в управлението. Концепцията на господин Каракачанов е фарсова идея. Едва ли е най-големият проблем са тези 40 лв. на месец. Ако отидем във „Факултета”, много рядко ще намерим някой който получава социални помощи по член 9. Премиерът Бойко Борисов обаче направи важно изказване, като за първи път имаме някаква индикация за държавническо поведение и далновидност”. Сподели:", "date": "2019.04.13", "title": "ОТ ПЪРВО ЛИЦЕ: Битият от цигани младеж в Габрово с ужасяващо разкритие как са действали ромите"}
{"url": "https://pik.bg/%D0%BA%D1%81%D0%BD%D1%81-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BD%D0%B5%D1%89%D0%BE%D0%BD%D0%B5%D0%BF%D1%80%D0%B0%D0%B2%D0%B5%D0%BD%D0%B5%D1%82%D0%BE-%D0%B8-%D0%B3%D1%83%D0%B7%D0%BD%D0%B0%D1%82%D0%B0-%D1%81%D1%8A%D0%B2%D0%B5%D1%81%D1%82-news833001.html", "text": "Няма нищо укоримо в това, че президентът е свикал КСНС. Напротив. Това е един от малкото му инструменти за реално участие в политиката. Макар и на моменти чисто протоколен и без способността да взима и налага решения, КСНС е полезен формат за постигане на консенсус, за обединяване около важните решения и политики и за излъчване на силни послания от страна на всички политически лидери плюс пряко избрания президент. - Извънредността. В това, че България (като във всички страни по света) има проблем с корупцията, няма нищо извънредно. Нито като новина, нито като елемент на спешност. Сега обаче има конкретна тема, по която управляващите понасят удари, има предизборна кампания и има опозиция, която иска да се възползва от ситуацията. Поради което съмненията за намеса на президента в предизборната кампания чрез „извънредно“ допълнително нагнетяване на тази тема стават повече от основателни. Подкрепени и от самите БСП, чийто народен представител Красимир Янков в прав текст заяви, че Румен Радев е свикал въпросния КСНС по искане на Корнелия Нинова. А това освен нередно е и нелепо. И то много. - Дискусията. „Сервирането“ от страна на Корнелия Нинова на нов проект за закон, по силата на който председателят на КПКОНПИ да се назначава от президента, е толкова прозрачен опит за нерегламентирано завземане на незаслужени властови територии, че няма накъде. Откъде госпожа Нинова е сигурна, че обществото иска тази власт да попадне в Румен Радев? Нима не помним саморазправата с Тодор Тагарев? А с Любомир Талев? Нима не помним фразата „следващия път – всички вън“ или мистериозното покриване на пътните инциденти с Радев и съпругата му? По силата на какво госпожа Нинова реши, че Румен Радев се ползва с такова обществено доверие, че да му се дава още и още власт? - Изявленията. Това на госпожа Нинова е ясно. Отдавна загубила нужното доверие, за да ѝ повярваме, че „вътре всички пазят статуквото“ и „всички казваха гледайте какво става, дайте да се пазим, че и нас ще ударят“. Не виждам от какво има да се пази Бойко Борисов например, който е почти непрекъснато ровен, проверяван и ревизиран и чиито имущество и доходи са постоянно публични от 2001 г. насам. Нито пък Веселин Марешки, чийто бизнес е публичен до степен на лека досада. В този смисъл, ако изобщо е имало такива реплики, започвам силно да се съмнявам, че техен автор не е самата Корнелия Нинова. И че останалите ѝ щуротии – за несправянето с проблемите, за европейска пенсия и европейска минимална работна заплата, които моментално биха счупили бюджета и икономиката ни, не са просто запълване на телевизионно време. - Изявлението. Да, това на президента. Както винаги – прецизен миш-маш от безспорни проблеми и добре подбрани факти, през които да се прекара дежурната „добре че съм аз, та да ви покажа и пътя, и истината, и светлината“ пропаганда. Която пропаганда обаче не почива на нито един факт от работното битие на президента. Президент, отказващ срещи и дискусии с министри. Президент, отказващ дискусия и срещи с парламента. Президент, който казва, че е в края на законодателния процес и единственото, което ще прави, е да налага вето. Проблемите тук са няколко. И те не са в посочените от премиера Борисов разминавания между казаното вътре и говореното вън. Нито в съмнителното отлагане на изявлението на Румен Радев с над час, докато се напаснат посланията и опорните точки. Нито в това, че отново бяха забранени въпросите от медии, че бяха отпратени поканени участници и че не бяха допуснати също пряко избрани народни представители, които би следвало да присъстват на тази среща. Проблемът е, че институцията продължава да се делегитимира. Проблемът е, че и институтът КСНС продължава да се делегитимира. Проблемът е, че Румен Радев отказа да отговаря на въпроси за пореден път и че и до ден днешен не е отговорил на качествено и твърдо зададени въпроси за двата договора на Десислава Радева във ВВС, за двата ведомствени апартамента, които е ползвал едновременно, за цената на своя имот и за всички обвинения в лобизъм около репресията срещу Тодор Тагарев и рязката промяна в критериите и избора на нов боен самолет в полза на „Грипен“. Да, много е лесно да се превъплътиш в анализатор и да започнеш, застанал някак отстрани, да връзваш кусури и да даваш съвети. Само че президентът не е анализатор. Президентът е избран, за да управлява. Да е върховен главнокомандващ. Да е изразител на външната политика на страната, зададена от изпълнителната власт. Да е обединител, да е консенсусен, да се грижи за интересите на всички български граждани. А не да се крие, да забранява въпроси, да не допуска присъствие на КСНС, да декламира наизустени опорки и да се превръща в участник в предизборната кампания на БСП, яхвайки атаките срещу управляващите с въпросно извънредно и абсолютно безсмислено събитие. Много хора продължават да харесват Румен Радев. Много хора продължават и да му вярват. Но ако тези хора се свият до електората на БСП, каквато тенденция се наблюдава все по-отчетливо, то тогава ние нямаме президент. Имаме партиен функционер. А това освен нередно е и нелепо. И то много. Сподели:", "date": "2019.04.13", "title": "КСНС на Румен Радев, нещонеправенето и гузната съвест"}
{"url": "https://pik.bg/%D0%BA%D0%BE%D0%B3%D0%B0-%D0%B4%D0%B0-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D1%81%D0%BF%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%B0%D1%80%D0%BD%D0%BE%D1%82%D0%BE-news833558.html", "text": "Тя посочи, че спирането на отоплението става, когато са на лице следните условия - да има три последователни дни със средната температура над 12 градуса и прогноза за трайно затопляне. Също така поясни, че към момента обаче нито едно от тези две условия не е получено. Искам да успокоя клиентите, че има възможност, ако пожелае една сграда предварително да спре отоплението, да подаде заявление в съответния топлорайон и това заявление да бъде подкрепено с решение на етажната собственост, сподели Павлова. Тя допълни, че към момента има само няколко сгради, които са пожелали да им бъде спряно отоплението. И това са основно офиси и училища. Говорителят на \"Топлофикация София\" изрази мнение, че тази година април месец е по-студен от предходната година и затова отоплителният период ще продължи малко по-дълго. На въпроса кога приключва отоплителният сезон, говорителят на \"Топлофикация София\" Елизабет Павлова отговори, че границите му са записани в нормативната уредба и те са от 1 октомври до 30 април. Сподели:", "date": "2019.04.13", "title": "Кога да очакваме спиране на парното?"}
{"url": "https://pik.bg/%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B4%D0%B5%D0%BD%D0%B8%D1%86%D0%B0-%D1%81%D0%B0%D1%87%D0%B5%D0%B2%D0%B0-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%BF%D0%BE%D0%BC%D0%BE%D1%89%D0%B8-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D1%81%D0%BF%D0%B8%D1%80%D0%B0%D0%BD%D0%B8-%D0%BF%D1%80%D0%B8-%D0%BF%D0%B5%D1%82-%D0%BD%D0%B5%D0%B8%D0%B7%D0%B2%D0%B8%D0%BD%D0%B5%D0%BD%D0%B8-%D0%BE%D1%82%D1%81%D1%8A%D1%81%D1%82-news833751.html", "text": "Деница Сачева участват в Националния съвет за тристранно сътрудничество, на който бяха обсъдени помените в Закона за социалното подпомагане. „Новата методика на МОН предвижда помощите за деца да се получават директно от училището, а не както досега – директно да се разплащат на родителите. С промените детето ще получава от училището си дрехи, храна, обувки и други придобивки”, обясни Сачева като подчерта, че през последните 2 г. правителството провежда политика за борба и превенция на отпадането на децата от училище. И ако допреди 2 години 206 хиляди деца са били извън училищата, то след двегодишна усилена работа вече е ясно, че от тях 87 хиляди деца са в чужбина, 40 хиляди са върнати в училищата, а родителите на 19 хиляди деца ги принуждават да работят и не ги пускат на училище. Тя обясни, че други около 10 000-11 000 деца са т.нар. „номади”, които постоянно пътуват с родителите си заради сезонната работа и не се записват на училище. Сачева заяви, че при спиране на помощта преди парите са били давани на училището и то се е разпореждало с тях както иска. Тя уточни, че за миналата година министерството е върнало в образователната система над 4 млн. лева. Сачева разясни защо досегашният механизъм за санкциониране на семейството не е работил. „Ще дам пример с 4-членно семейство, на което са му спрени детските. То получава детски за децата до 140 лв. на месец. Ако се спрат помощите, то на следващия месец ще получи 99 лв. Заради гарантирания минимален доход, понеже на всички ще им е паднал дохода, на следващия месец ще получат 190 лв. Затова не работи мярката в момента. Санкционираш ги този месец, но следващия месец взимат повече пари”, обясни зам.-министърът и добави, че когато имаш реалната заплаха да ти отнемат детските за 1 година, което е около 1000 лв. и няма начин да си ги върнеш ще имаш мотив да пускаш детето си на училище или предучилищна група в детската градина. Деница Сачева подчерта, че ако семейството получава друг вид помощи, то те няма да бъдат засегнати от промените в закона за социалното подпомагане, които се очаква да влязат в сила на 1.01.2020 г. Стана ясно още, че има предложение неизвинените отсъствия да бъдат увеличени от 5 на 10. Този законопроект беше подкрепен от работодателите и социалното министерство. Срещу него се обявиха синдикатите, които съзряха в него дискриминационен елемент, защото Конституцията не позволява да се отнемат права на хората, а в случая се касае именно за такова нещо. Ваня Григорова от КТ „Подкрепа“ заяви, че са против подготвяните промени в Закона. „Той е насочен към хора, които получават с изпълнение на множество критерии и изисквания мизерна социална помощ. Второ – защото от няколко години получателите на тези помощи намаляват с 20% всяка година. И трето - едва 6% от всички лица, които получават доходи под линията на бедност получават някакво подпомагане”, заяви. Тя предложи още да се премахнат изискванията за получаване на детски и всички семейства да получават такава. Григорова заяви, че родителите заплащат детската градина, както и че има общини, които не гарантират място на дете в градина и докато това не се уреди, то не следва да бъдат лишени от подпомагане. Вицепрезидентът на КНСБ Чавдар Христов не подкрепи предложените промени с мотива, че образованието на деца до 16-годишна възраст е гарантирано от Конституцията на Р България; и за неизпълнението на това задължение отговорност трябва да бъде търсена от родителите. Икономическите и бизнес организации напълно подкрепиха внесените промени в Закона. Според БТПП обвързването на получаването на социални помощи със задължителното посещение на училище е необходимо, за да може децата да придобият навици за по-нататъшно образование или започване на работа. От АИКБ, които също подкрепиха промените в Закона, родителят е отговорен за поведението на детето си; и социалното подпомагане освен права, дава и задължения. От организацията дори настояха все повече родители на деца, които получават социални помощи, да се включат в трудовия процес и да им бъде намерена сезонна работа като работници в земеделието, например. От Асоциацията поискаха и разширяване на обхвата на член 114А от Кодекса на труда, който касае еднодневните трудови договори. На първото четене на промените в Закона в пленарна зала бе решено семейните помощи за децата, които не посещават детски градини или училища, да бъдат спрени. При пет неизвинени отсъствия за един месец от учебно заведение семейството ще бъде лишено от допълнителното стимулиране. През 2019 г. месечната помощ за семейство с едно дете е 40 лв., за две деца - 90 лв., а за близнаци - 75 лв. Има подоходен критерий, според който доходите за член от семейството не бива да превишават 400 лв. на месец. Детските помощи няма да бъдат спирани при пет неизвинени отсъствия, а ще бъдат насочвани към конкретното дете, но през училището, в което то учи или започне да посещава. Това заяви зам.-министърът на образованието Деница Сачева пред БНТ. Сподели:", "date": "2019.04.13", "title": "Зам-министър Деница Сачева: Детските помощи няма да бъдат спирани при пет неизвинени отсъствия"}
{"url": "https://pik.bg/%D1%82%D0%B0%D1%87%D0%B8-%D0%BE%D0%B1%D1%8F%D0%B2%D0%B8-%D1%81%D1%80%D0%B5%D1%89%D0%B0-%D1%81-%D1%85%D0%B0%D0%BD-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D1%82%D0%B5%D0%BC%D0%B0-%D1%81%D0%B0-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D1%81%D1%80%D1%8A%D0%B1%D1%81%D0%BA%D0%B8%D1%8F-%D0%B2%D0%BD%D0%BE%D1%81-news833755.html", "text": "B92 В първия ден на следващата седмица комисарят по европейска политика за съседство и преговори за разширяване Йоханес Хан ще се срещне в Брюксел с държавния глава на Косово Хашим Тачи, предава белградската електронна медия , като се позовава на съобщение от ЕК, пише \"Фокус\". Единствената тема, която двамата ще обсъдят, е премахването на 100-процентовите мита за внос на сръбски стоки в Косово. В рамките на еднодневно си посещение в Брюксел Тачи ще се срещне и с председателя на Европейския съвет Доналд Туск. Сподели:", "date": "2019.04.13", "title": "Тачи обяви среща с Хан, единствената тема са митата за сръбския внос"}
{"url": "https://pik.bg/%D1%82%D1%80%D1%83%D0%B4%D0%B5%D0%BD-%D0%B6%D1%80%D0%B5%D0%B1%D0%B8%D0%B9-%D0%B7%D0%B0-%D0%B3%D1%80%D0%B8%D1%88%D0%BE-%D0%B2-%D0%BC%D0%BE%D0%BD%D1%82%D0%B5-%D0%BA%D0%B0%D1%80%D0%BB%D0%BE-news833809.html", "text": "Григор Димитров ще стартира участието си на \"Мастърс\" турнира в Монте Карло с двубой срещу Матео Беретини от Италия. Беретини е на 22 години, в момента заема 54-то място в световната ранглиста. Досега Григор никога не се е срещал с италианеца в официален мач. При победа българинът ще се изправи срещу победителя от двубоя между Денис Шаповалов и Ян-Ленард Щруф. Гришо попадна в осмината на шампиона от миналата година и хегемон в Монте Карло Рафаел Надал. Това означава, че сблъсък между двамата е възможен още в трети кръг, стига Рафа да не допусне изненада срещу Роберто Баутиста Агут или Джон Милман във втори кръг, акцентира \"Тенис 24\". През миналата година Григор успя да достигне до полуфинал, където загуби именно от Надал. Сподели:", "date": "2019.04.13", "title": "Труден жребий за Гришо в Монте Карло"}
{"url": "https://pik.bg/%D0%BD%D0%B0%D0%B9%D0%B4%D0%B6%D1%8A%D0%BB-%D1%84%D0%B0%D1%80%D0%B0%D0%B4%D0%B6-%D1%81%D1%8A%D0%B7%D0%B4%D0%B0%D0%B4%D0%B5-%D0%BF%D0%B0%D1%80%D1%82%D0%B8%D1%8F-%D0%B1%D1%80%D0%B5%D0%BA%D0%B7%D0%B8%D1%82-news833740.html", "text": "Евродепутатът и бивш лидер на ЮКИП (Партията за независимост на Обединеното кралство) заяви в Ковънтри, че евроизборите през май ще бъдат първа стъпка, но „първата задача“ е „промяна на политиката“. Стартът на новата формация идва, след като премиерката Тереза Мей съгласува отлагане на Брекзит до 31 октомври с възможност за по-ранно напускане, ако сделката ѝ с Брюксел бъде одобрена от парламента в Лондон. Фарадж се зарече, че няма да остави „кариерната политическа класа“ да предаде резултата от референдума на 23 юни 2016 г., без да ѝ попречи. „Нашата двупартийна система просто не може да се справи с Брекзит“, каза той за опитите на управляващите консерватори и лейбъристите в опозиция чрез преговори да намерят изход от задънената улица. Партията обяви и други свои кандидати, сред които журналистката Анунциата Рийс-Мог, сестра на водещия евроскептичен депутат от Консервативната партия Джейкъб Рийс-Мог. Един от двигателите на британското напускане на ЕС Найджъл Фарадж обяви днес, че създава нова партия с името „Брекзит“ и обеща „демократична революция“, която да разтърси британската политика още на изборите през май за Европейски парламент, предаде Би Би Си, цитирани от БНР. Сподели:", "date": "2019.04.13", "title": "Найджъл Фарадж създаде партия \"Брекзит\""}
{"url": "https://pik.bg/1500-%D0%BB%D0%B2-%D0%B7%D0%B0%D0%BF%D0%BB%D0%B0%D1%82%D0%B0-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D0%BD%D0%BE%D1%80%D0%BC%D0%B0%D0%BB%D0%B5%D0%BD-%D0%B6%D0%B8%D0%B2%D0%BE%D1%82-%D0%B2-%D1%81%D0%BE%D1%84%D0%B8%D1%8F-news833756.html", "text": "Това показа справка с най-голямата в света база за потребителски данни Numbeo, пише новини.бг. Парите стигат за покриване на храна, транспорт, пазаруване, битови услуги, закупуване на дрехи и обувки. Това е нетна стойност, която се получава след приспадането на данъци и осигуровки. За литър мляко човек трябва да отдели 2.03 лева. Килограм бял ориз струва средно 2.05 лева, а 12 за броя яйца пък са необходими 3.35 лева. Килограм ябълки излизат 2.18 лева, а същото количество домати струва 2.75 лева. Картофите костват 1.02 лева от месечния бюджет,  а лукът струва 1.06 лева. Най-обикновен бял хляб с грамаж 500 гр струва 1.05 лева, а бутилираната вода от 1.5 литра 0.91 лева. Билетчето за градския транспорт струва 1.60 лева, а месечна карта за пътуване из столицата е на стойност 50 лева. Литър бензин излиза 2.20 лева. В същото време месечните сметки излизат около 190 лева за месец. В сумата са включени ток, вода, парно, такса смет и други. Разходите за живот в София надхвърлят средните за страната, като у нас издръжката на четиричленно семейство възлиза на над 2300 лева. Животът в София е с около 700 лв. по-скъп от този в страната. За издръжката на четиричленно семейство в София са необходими над 3060 лева. За живот в столицата на глава от домакинството трябват около 870 лева. Така двамата възрастни вкъщи трябва да изкарват по около 1500 лева на родител, за да осигурят нормален живот на домакинството. Сподели:", "date": "2019.04.13", "title": "1500 лв. заплата гарантира нормален живот в София"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D1%80%D0%B0%D1%86%D0%B8%D1%82%D0%B5-%D0%B4%D0%B0-%D0%BD%D0%B5-%D0%BA%D0%B0%D0%BD%D1%8F%D1%82-%D0%BA%D0%BE%D0%BB%D0%B5%D0%B3%D0%B8-%D0%BD%D0%B0-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2%D0%B5%D0%B7%D0%BD%D0%B8%D1%82%D0%B5-%D1%80%D0%B0%D0%B7%D1%80%D0%B5%D1%88%D0%B0%D0%B2%D0%B0%D1%82-news833776.html", "text": "Обмислете в детайли новите предложения за работа, ако са ви поднесени днес, дори и да са свързани с промяна на работното място. Не бързайте да давате съгласие. Започнатото в този ден ще ви донесе успехи. При проблеми и разправии причината е във вашата негативна нагласа към всички. Не взимайте необмислени решения. Неприятели се опитват да ви навредят, но няма да постигнат целите си. Обърнете внимание на бизнеса си. Денят е добър ремонтни работи, обновяване на офиса или дома ви. Ще успеете да организирате с неподозирана лекота работа с вашите колеги. За да се справите със задачите си подхождайте отговорно към тях и не се разсейвайте.  Ако посещавате шофьорски курс отложете урока си в този ден, защото рискувате да си създадете проблеми. Идеите ви ще бъдат приети и подкрепени. Ще ви осигурят условия да ги реализирате. Увеличете приходите си и не се колебайте да проведете разговорите, които ви носят полза. Във ваша власт е да се наредите в групата на проспериращите. Не канете колегите си на ресторант, за да им поднесете идеите си, защото може да кажете повече от допустимото. Не проявявайте ината си и отхвърлете служебните си задачи. Престанете да си внушавате неуспехи, само защото някой около вас се опитва да ви докаже, че е по-можещ. Оценката, която ще получите е от значение за стабилизиране на материалното ви състояние. Имате възможност да спечелите от търговски сделки и решение за инвестиции в краткосрочни проекти. Не се обвързвайте с обещания за разширяване на вашата търговска дейност, защото ще си навлечете загуби заради некоректност на хората, с които искате да се обвържете. Пред вас е идеален ден да обмислите и осъществите преход към нов вид дейност. Имате възможност да създадете нови делови партньорства. Ще разрешите отдавна притесняващ ви проблем и ще направите поредната крачка към себеизява, която ви обещава скок към нов професионален връх. Бъдете внимателни при пътуване, особено ако сте зад волана. Не допускайте да ви обземе лошо настроение, ако се налага до края на работния ден да се справите с допълнителни служебни задачи. Не планирайте важни делови срещи и не влизайте в спор с никого. Настроението ви е променливо. Неочакван приоритет може да наруши вашата предварително подготвена програма за деня. На работното си място не отлагайте срещите и разговорите си, защото сте в състояние да впечатлите околните, въпреки собствената ви неувереност. Не предприемайте делово пътуване, защото интриганти ще ви създадат проблеми с вашите началници. Необходимо ви е усамотяване и анализ на постигнатото в професионален план, за да сте наясно какво е редно да промените. Предпазвайте се от разпиляване и не се нагърбвайте със задълженията на вашите колеги. С лекота организирате хората около себе си. Работата заедно с вашите колеги и подчинени ще ви донесе добри приходи и всеобщо одобрение. Ще се наложи да се заемете спешно с ремонт в дома си, заради нежеланието ви да го сторите по-рано. Разходите няма да са малко, но не бива да се притеснявате. Проявете твърдост в поведението си без значение с какво се занимавате, особено ако сте на ръководна позиция и не допускайте да ми ласкаят и използват. Ще спечелите пари, които ще ви позволят да пътувате. Ако се налага да провеждате делови разговори, изслушвайте с внимание събеседника си. Сподели:", "date": "2019.04.13", "title": "САМО В ПИК - ХОРОСКОПЪТ НА АЛЕНА: Раците да не канят колеги на ресторант, Везните разрешават отдавнашен проблем"}
{"url": "https://pik.bg/%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D1%81-20-%D0%BF%D1%80%D0%B8%D1%81%D1%8A%D0%B4%D0%B8-%D0%BE%D0%B3%D1%80%D0%B0%D0%B1%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-news833602.html", "text": "Осъждан цели 20 пъти рецидивист отново бе задържан под стража след опит за грабеж на пенсионер. Сподели:", "date": "2019.04.13", "title": "Рецидивист с 20 присъди ограби пенсионер"}
{"url": "https://pik.bg/%D0%BA%D1%80%D0%B0%D0%B9-%D0%BD%D0%B0-%D1%81%D0%BF%D0%B5%D0%BA%D1%83%D0%BB%D0%B0%D1%86%D0%B8%D0%B8%D1%82%D0%B5-%D0%B5%D1%82%D0%BE-%D1%8F-%D0%B1%D1%80%D0%B5%D0%BC%D0%B5%D0%BD%D0%BD%D0%B0%D1%82%D0%B0-%D0%B0%D0%BB%D0%B5%D0%BA%D1%81-%D1%80%D0%B0%D0%B5%D0%B2%D0%B0---%D0%BF%D0%B5%D0%B2%D0%B8%D1%86%D0%B0%D1%82%D0%B0-%D0%B2%D0%B5%D1%87%D0%B5-%D0%BD%D0%B5-%D0%BA%D1%80%D0%B8%D0%B5-%D0%BE%D0%B3%D1%80%D0%BE%D0%BC%D0%BD%D0%B8%D1%8F-%D1%81%D0%B8-%D0%BA%D0%BE%D1%80%D0%B5-news833741.html", "text": "Вече няма никакво съмнение - в най-скоро време прелестната Алекс Раева ще прегърне своята първородна рожба. Бившата вокалистка на \"Ку-ку бенд\" е в напредната бременност, а наскоро бе потвърдила пред екипа на \"Като две капки вода\", че чака дете. Светското предаване на ПИК TV \"Жълтите новини\" пък разкри, че на Алекс й предстои да стане майка още през ноември миналата година. За да разсее всички съмнения и догадки, певицата най-после позира свободна за снимка, публикувана от \"Lifeonline.bg\", на която се вижда добре оформен корем. За бащата на бъдещия наследник не се знае нищо, неговата личност е обвита в мистерия и е грижливо пазена от светлините на прожекторите. Известно е само, че с Алекс са заедно от около 2 години, а както си личи от снимките в социалните мрежи - и двамата много обичат да пътешестват. 38-годишната певица се е подложила на няколко ин витро процедури, докато постигне желания резултат. За сполучливото зачеване двамата с приятелят й са научили малко преди да стегнат куфарите за Малдивите този януари. Сподели:", "date": "2019.04.13", "title": "КРАЙ НА СПЕКУЛАЦИИТЕ: Ето я бременната Алекс Раева - певицата вече не крие огромния си корем (УНИКАЛНА СНИМКА)"}
{"url": "https://pik.bg/%D0%B4%D0%B0%D0%B2%D0%B0%D1%82-%D0%BD%D0%B0%D1%80%D1%83%D1%88%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BF%D1%8A%D1%82%D1%8F-%D0%BD%D0%B0-%D1%87%D1%81%D0%B8-news833535.html", "text": "В него се споменава, че е взето решение да използва законовата възможност и на друг орган по принудителното изпълнение да събира публичните вземания, освен публичните изпълнители при НАП. Това щяло да увеличи събираемостта на глобите, които дълго време се въртяха около 30-те процента за година. В писмо до министър-председателя Бойко Борисов и министрите на финансите и вътрешните работи председателят на КЧСИ Георги Дичев е мотивирал готовността на частните съдебни изпълнители да помогнат безвъзмездно на МВР и НАП, поемайки събирането на най-тежките случаи на неплатени глоби от нарушители. Идеята на Камарата на ЧСИ за засилване на превенцията спрямо нарушителите на пътя не е нова. Гилдията неведнъж е обръщала вниманието и на институциите, и на обществото, че законът дава възможност на ЧСИ да събират публични вземания на държавата. Навременното изпълнение ще засили превенцията. В писмото до членовете на правителството се посочва, че ако при събирането на публични задължения от страна на публични изпълнители държавата прави разходи, т.е. всички добросъвестни данъкоплатци отново плащат сметката на недобросъвестните длъжници, партньорството с ЧСИ няма да струва нищо на бюджета и разходите ще се покриват само от нарушителите. По време на проведена кръгла маса в парламента още през 2017 г. представители на НАП съобщиха, че от общо 66,3 млн. лв. несъбрани глоби за пътни нарушения от началото на 2016 г. до края на 2017 г. - 34 млн. лева са предадени за принудително изпълнение. Над 40 процента от наложените глоби са за суми до 50 лв. Принудителното събиране на санкция от 50 лв. излиза на държавата около 300 лв. и отнема 3 години, ако се следват всички етапи на процедурата, пише \"Монитор\". Нарушителите на пътя, които не плащат глобите си, ще бъдат давани на частни съдебни изпълнители, а не както до сега на публични, чиито такси са значително по-малки. Това става ясно от доклад на Камарата на частните съдебни изпълнители (КЧСИ). Сподели:", "date": "2019.04.13", "title": "Дават нарушителите на пътя на ЧСИ"}
{"url": "https://pik.bg/%D0%B8%D1%81%D0%BB%D1%8F%D0%BC%D1%81%D0%BA%D0%B8-%D0%BB%D0%B8%D0%B4%D0%B5%D1%80-%D0%BE%D1%82-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81-%D1%83%D0%B6%D0%B0%D1%81%D0%BD%D0%B0-%D0%BE%D0%B1%D0%B8%D0%B4%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8%D1%82%D0%B5-%D1%81%D0%B0-%D0%B4%D0%B8%D0%B2%D0%B0%D1%86%D0%B8-%D0%B1%D0%B5%D0%B7-%D0%B8%D0%B4%D0%B5%D0%BD%D1%82%D0%B8%D1%87%D0%BD%D0%BE%D1%81%D1%82-news833747.html", "text": "B92 Председателят на ислямската общност в югозападната ни съседка Реис Сюлейман Реджепи определи македонците като „диваци без идентичност“, предава белградската електронна медия , като се позовава на доклади от местни и медии от региона, пише \"Фокус\". В рамките на церемонията по откриването на джамия в село Арнакия, Реджепи е произнесъл реч, която е съдържала оскърбления за македонския народ. Изявленията му предизвикаха буря от реакции и безпокойство, а мнозина предупредиха, че те представляват сериозна заплаха за съвместното съществуване на различните религиозни групи страната. Според някои думите на Реджепи са доказателство за разпространяването на религиозна и етническа нетърпимост. „Нямаме нищо против да строят църкви, но няма да мълчим, когато ни пречат да строим джамии. Можете ли да си представите с какви диви хора живеем? Те са уникален пример за диваци, нямат идентичност и никога няма да имат, независимо от това, че искаме да им помогнем. Човек не може да помогне на тези, които нямат душа”, привежда медията спорните думи на председателя на ислямската общност в Северна Македония. По-късно Реджепи се опита да оправдае речта си, като заяви, че е „погрешно тълкувана\" и че изявлението му е било извадено от контекста, като добави, че „споменаването на определението диваци не се отнася за македонците като цяло, а само за жителите на село Лажец\". Изявленията му бяха осъдени от правителството на Северна Македония и от Комисията за връзки с религиозните общности. Сподели:", "date": "2019.04.13", "title": "Ислямски лидер от Македония с ужасна обида: Македонците са \"диваци без идентичност\""}
{"url": "https://pik.bg/%D1%80%D0%B5%D0%BA%D0%BE%D1%80%D0%B4-%D0%BD%D0%B0%D0%B9-%D0%B4%D0%B5%D0%B1%D0%B5%D0%BB%D0%BE%D1%82%D0%BE-%D0%BC%D0%BE%D0%BC%D1%87%D0%B5-%D0%B2-%D1%81%D0%B2%D0%B5%D1%82%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B0-%D1%81%D1%8A%D1%81-100-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D1%81%D0%BD%D0%B8%D0%BC%D0%BA%D0%B8-news833438.html", "text": "13-годишният Ария Перман от Индонезия стана известен през 2016 година. Тогава журналистите го нарекоха най-дебелото дете на света. Въпреки, че това „звание“ не бе потвърдено официално, но теглото на 10-годишното момче е било 192 килограма. По това време Ария е бил домашен ученик, на практика не е ходил, а целият му ден се е състоял от постоянно ядене и сън. След като историята се разчува по целия свят, помощ на момчето предлагат лекари, благотворителни фондове и спонсори. В крайна сметка Ария започва тежка диета, а през есента на 2018 година претърпява операция по намаляване на стомаха. Според лекарите, хирургическата намеса е била единственият начин, по който е можело да се спаси животът на момчето. И едва няколко месеца по-късно вече имало видими резултати, пише трафикнюз. Ария отслабнал с 45 килограма. А през април, момчето тежи едва 85 килограма, след като е свалил 107 излишни килограма. Сега Ария продължава да се храни здравословно, да тренира с личен треньор. Ходи на училище, играе си с приятели и мечтае да стане футболист. Сподели:", "date": "2019.04.13", "title": "РЕКОРД: Най-дебелото момче в света отслабна със 100 килограма (СНИМКИ)"}
{"url": "https://pik.bg/%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BB%D0%B5%D0%B4%D0%BD%D0%B8%D1%86%D0%B8%D1%82%D0%B5-%D1%81%D0%B0-%D0%B4%D0%B5%D0%BF%D0%BE-%D0%B7%D0%B0-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8-news833436.html", "text": "в целия свят, сочат резултатите от изследване, цитирани от Франс прес. Авторите му са обезпокоени, че тези частици могат да бъдат освободени при топене на ледовете вследствие на климатичното затопляне. Международен изследователски екип потърсил радиоактивни частици в седименти на повърхността на ледници в Исландия, Алпите, Кавказ, Антарктида и западната част на Канада. Били открити радиоактивни частици на 17-те изследвани обекта, като концентрацията им надхвърляла най-малко 10 пъти нивата им другаде. \"Става въпрос за най-високите нива извън зоните на ексклузия\", поясни Каролайн Класън от университета в Плимут. Когато са освободени в атмосферата, радиоактивните елементи падат на земята под формата на киселинни дъждове и е възможно да бъдат погълнати от растения и почвата. Но когато падат под формата на сняг и са хванати като в капан в леда, формират по-тежки седименти, които се натрупват в ледниците. Аварията в Чернобил през 1986 г. доведе до поява на радиоактивни облаци, съдържащи по-специално цезий, на киселинни дъждове и заразявания в Източна Европа. \"Ако падат под формата на дъжд, както след аварията в Чернобил, радиоактивните елементи се освобождават - отбеляза изследователката. - Но ако падат под формата на сняг, остават десетилетия наред в леда, а при топенето на ледниците вследствие на климатичното затопляне се изливат в реките.\" Радиоактивни частици от аварии в ядрени електроцентрали и от военни експерименти са хванати като в капан в ледници Сподели:", "date": "2019.04.13", "title": "УЧЕНИ УСТАНОВИХА: Ледниците са депо за радиоактивни отпадъци"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B0%D1%83%D1%82%D1%85%D0%B5%D0%BC%D0%BF%D1%82%D1%8A%D0%BD-%D0%BD%D0%B0%D0%BF%D1%83%D1%81%D0%BD%D0%B0-news833662.html", "text": "Президентът Ралф Крюгер напусна Саутхемптън след пет години начело на клуба, съобщават медиите в Англия. Китайските собственици на английския клуб - Цзишън Гао и неговото семейство, освободиха от длъжност вицепрезидента Лес Рийд и техническия директор Мартин Хънтър през ноември. Специално Рийд изигра ключова роля в стабилизирането на \"светците\" във Висшата лига и привличането на младежи, които Саутхемптън продаде за стотици милиони през годините. В последствие той зае поста технически директор на ФА. От Саутхемптън съобщиха, че ще обявят името на наследника на Крюгер след края на сезона. Крюгер е роден в Канада и има германски корени. Той се присъедини към Саутхемптън през 2014-а година и заемаше директорски пост, а по-късно бившият хокеен треньор стана и президент. Неговият договор със \"светците\" изтичаше след края на сезона. Сподели:", "date": "2019.04.13", "title": "Президентът на Саутхемптън напусна"}
{"url": "https://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BA%D0%BE%D0%BB%D0%B5%D0%B3%D0%B0-%D0%BD%D0%B0-%D1%8E%D1%80%D0%B8%D0%B9-%D0%B3%D0%B0%D0%B3%D0%B0%D1%80%D0%B8%D0%BD-%D0%BF%D0%BE%D1%81%D0%BE%D1%87%D0%B8-%D0%BA%D0%BE%D0%B9-%D0%B5-%D1%83%D0%B1%D0%B8%D0%BB-%D0%BF%D1%8A%D1%80%D0%B2%D0%B8%D1%8F-%D0%BA%D0%BE%D1%81%D0%BC%D0%BE%D0%BD%D0%B0%D0%B2%D1%82-news833564.html", "text": "Детайлите бяха разкрити от колегата на Гагарин в първия отряд космонавти - Алексей Леонов, който на 18 март 1965 г. стана първият човек, излязъл в открития космос. Леонов потвърди пред телевизионния канал \"Звезда\" разказа си, че към изтребителя МиГ-15, в който са били Юрий Гагарин и инструкторът полковник Владимир Серьогин, на форсиран полет се е приближил друг боен самолет Су-15. Летецът на Су-15 е прелетял на разстояние 10-15 метра със скоростта на звука от изтребителя МиГ-15. В крайна сметка самолетът на Гагарин се преобърнал от мощния въздушен поток. Комисията, разследваща гибелта на пилотите обаче стига до извода, че катастрофата е станала заради сближаването на МиГ-15 до метеобалон и рязкото му отклоняване, след което изпада в свредел и се разбива. 84-годишният Леонов обаче не се отмята от версията си: \"Видях разсекретен документ, който потвърждава тази теза. Комисията е скрила истината, за да защити оцелелия пилот\", пише \"Факти.бг\". Леонов обаче отказва да разкрие самоличността му, но добавя само, че става дума за достатъчно известен човек, който днес е стар и болен. \"Вече не е тайна - става дума за небрежност и нарушаване на правилата на авиацията\", обобщава Леонов. 29 тома с резултатите от разследването на катастрофата остават засекретени и това негово твърдение остава само хипотеза. Бившият офицер от ФСБ, който е служил в Център за подготовка на космонавти през онези години, полковник Николай Рибкин пък има свое мнение за причините за трагедията на 27 март 1968 г., което е споделил в книгата си \"Записки на космическия контраразузнавач\". \"Най-разпространената версия: МиГ-15 е изпаднал в критична ситуация (врязал се е в сонда, птица, отклонил се е от прелетял наблизо самолет) и се е сринал в свредел. Но летците са излезли от него и почти са извели изтребителя от пикирането. За това свидетелстват всичко: положението на задкрилките, работните пози на Гагарин и Серьогин, дори отсъствието в кръвта им на голямо количество адреналин. Това е доказателство, че те дори не са успели да се уплашат и са били уверени, че ще спасят машината и себе си. Но не им достига височина. Гагарин и Серьогин са били уверени, че под долния слой облаци има достатъчен запас от височина, но се оказва, че такъв няма\", обяснява Рибаков. Според него основната вина за това трагично заблуждение на екипажа на МиГ-15, трябва да се търси в екипа, който е ръководел полетите във фаталния ден. 51 години след катастрофата с изтребителя МиГ-15, при която загина първият космонавт Юрий Гагарин и на 12 април - денят от излитането му в Космоса, се появиха нови подробности за трагичната му смърт. Сподели:", "date": "2019.04.13", "title": "СЕНЗАЦИОННО РАЗКРИТИЕ: Колега на Юрий Гагарин посочи кой е убил първия космонавт"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%BE%D0%BF%D0%B8%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B8-%D1%83%D1%87%D0%B5%D0%BD%D0%B8-%D0%B8%D0%BC%D0%BF%D0%BB%D0%B0%D0%BD%D1%82%D0%B8%D1%80%D0%B0%D1%85%D0%B0-%D1%87%D0%BE%D0%B2%D0%B5%D1%88%D0%BA%D0%B8-%D0%BC%D0%BE%D0%B7%D1%8A%D1%87%D0%B5%D0%BD-%D0%B3%D0%B5%D0%BD-%D0%BD%D0%B0-%D0%BC%D0%B0%D0%B9%D0%BC%D1%83%D0%BD%D0%B8-news833551.html", "text": "Китайски учени имплантираха човешки ген, който играе роля в развитието на мозъка, на маймуни, за да изследват еволюцията на интелект а, съобщава АФП. За експеримента в института по зоология в Кунмин са използвани 11 макака резус. Учените са им имплантирали човешка версия на гена MCPH1, който има роля за развитието на мозъка на хората. Резултатите показват, че мозъкът на опитните маймуни се е развил за повече време, като този на хората . Животните са показали също по-добри резултати в тестовете за краткосрочна памет и време за реакция в сравнение с животните в природата. Размерът на мозъка на опитните маймуни обаче не се уголемил в сравнение с тези от контролната група. Само пет от маймуните са доживели до фазата на тестовете. Това е поредното изследване в Китай, което предизвика етични притеснения. Авторите подчертават, че са модифицирали само един от 20 000-те гена на макаците резус. Критиците им обаче изтъкват, че не трябва да се създава живо същество, което не може да живее в някакъв контекст. Сподели:", "date": "2019.04.13", "title": "СКАНДАЛЕН ОПИТ: Китайски учени имплантираха човешки мозъчен ген на маймуни"}
{"url": "https://pik.bg/%D0%B3%D0%BB%D0%BE%D1%80%D0%B8%D1%8F-%D0%BE%D1%82-%D0%B5%D0%B3%D0%B8%D0%BF%D0%B5%D1%82-%D0%BF%D0%B5%D1%8F-%D0%BF%D1%8A%D1%82%D1%83%D0%B2%D0%B0%D0%BC-%D0%BC%D0%B5%D1%87%D1%82%D0%B0%D1%8F-news833608.html", "text": "“Пея, пътувам, мечтая“, написа Глория, която не пропусна да сподели приключението си със своите фенове в социалните мрежи. Край Гиза гласовитите майка и дъщеря не пропуснаха да посетят трите големи пирамиди – Хеопсовата, Пирамидата на Хефрен и Пирамидата на Микерин, които се явяват единствения  запазен до днес паметник от 7-те чудеса на Античния свят. През последните няколко години звездата на \"Пайнер\" посети различни градове в Европа, Азия и Африка, стигна до Мавриций и Бали и снима клип в Париж. Свободното си време Глория обича да прекарва на бреговете на Северна Гърция. Примата на поп-фолка Глория си подари екскурзия в Египет. Певицата остана на екзотичната дестинация точно десет дни, а компания й прави нейната дъщеря Симона Загорова. Сподели:", "date": "2019.04.13", "title": "Глория от Египет: Пея, пътувам, мечтая"}
{"url": "https://pik.bg/%D1%83%D0%B4%D1%8A%D0%BB%D0%B6%D0%B8%D1%85%D0%B0-%D1%81%D1%80%D0%BE%D0%BA%D0%B0-%D0%B7%D0%B0-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D0%B6%D0%B8%D0%B2%D0%BE%D1%82%D0%BD%D0%B8-%D0%B2-%D0%B7%D0%BE%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news833570.html", "text": "Така най-рано към отваряне на офертите ще се пристъпи на 16 април. В края на март местната администрация обяви обществена поръчка за доставката на общо 30 животни, разпределени в 11 позиции на обща стойност от 70 000 лева без ДДС. Сред търсените животни има сервал, алпака, камили, котешки лемур и антилопи, пише \"Пловдив24\". Всички животни трябва да са в отлично здравословно и физическо състояние, трябва да са с отлични репродуктивни възможности. Изисква се също така да са на възраст от 1 до 5 години с изключение на камилите, които може да са до 10-годишни, е посочено в условията на администрацията. Срокът за събиране на оферти за доставка на животни за пловдивския зоопарк ще бъде удължен с три дни. Причината е, че към момента има само едно предложение, а по закон до крайната дата на обществената поръчка - в случая 12 април, трябва да има подадени поне три оферти. Сподели:", "date": "2019.04.13", "title": "Удължиха срока за оферти за животни в зоологическата градина в Пловдив"}
{"url": "https://pik.bg/%D0%BC%D0%B8%D0%BB%D0%B8%D0%BE%D0%BD-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D1%81-%D0%B2%D1%82%D0%BE%D1%80%D0%B0-%D0%BF%D0%B5%D0%BD%D1%81%D0%B8%D1%8F-%D1%81%D0%B0%D0%BC%D0%BE-%D0%BD%D0%B0-%D1%85%D0%B0%D1%80%D1%82%D0%B8%D1%8F-news833529.html", "text": "1 509 300 бъдещи пенсионери ще взимат втора пенсия само на хартия. Социално осигурените българи в частните пенсионни фондове са 4 662 000, сочат данните на Българската асоциация на дружествата за допълнително пенсионно осигуряване към първото тримесечие на 2019 г. Според статистиката на НСИ в края на миналата година работещите българи са били 3 152 700. Това означава, че малко над 1,5 млн. нашенци имат разкрита индивидуална партида, но в момента няма постъпления в нея и реално не им се трупа втора пенсия. „В тези над 4 млн. души влизат хора със стари права, т.е. преди са се осигурявали, но сега са прекъснали. Такива са българите, които са заминали в чужбина и безработните“, разтълкуваха данните синдикалисти пред \"Монитор\". Частните фондове у нас управляват 14 млрд. лева. За сравнение в Румъния сумата е 11,5 млрд. лв., разпределени между над 7 млн. души, стана ясно от думите на Михай Бобочеа от Румънската асоциация на пенсионните фондове на конференция за многостълбовите пенсионни системи в Европа. „Независимо от високата динамика на международните пазари, средната доходност в индивидуалните партиди у нас от 2002 г. до сега е положителна. Надвишава с около процент натрупаната инфлация за този период, което защитава хората“, обясни председателят на асоциацията на дружествата за допълнително пенсионно осигуряване Евелина Милтенова. Социалният министър Бисер Петков подчерта, че многостълбовата система водела до финансово укрепване и стабилизиране на парите, които изплаща НОИ. Вследствие на което частта, която се финансира с трансфери от държавния бюджет, намаляла – от над 50% от общите разходи достигнала до около една трета. Във втория стълб се осигуряват всички работещи в масовата трета категория, родени след 1959 г. Първите с право на втора пенсия са жените, родени през 1960 г. Те ще вземат допълнителни пари за старини през 2021 г. Три години по-късно към тях ще се присъединят и мъжете от същия набор. „Пенсионното законодателство предлага на входа във фазата на натрупване право на избор, но във фазата на изплащане няма възможност за избор на достатъчно добре структурирани пенсионни продукти“, каза шефът на социалната комисия в парламента д-р Хасан Адемов. По думите му натрупаните средно около 3000 лв. в индивидуалните партиди не могат да предложат атрактивен размер на допълнителните пари за старини. Той припомни още, че първоначалната идея е била за по-висока вноска, като тази година тя е трябвало да бъде 10% от осигурителния доход, а всъщност е 5%. По данни на централната банка на САЩ пък половината от американците имали в индивидуалната си партида по малко от 1100 долара или с около 1000 лева по-малко от парите в партидите на българите. Сподели:", "date": "2019.04.13", "title": "Милион и половина българи с втора пенсия само на хартия"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D0%BA%D1%80%D1%83%D0%B8%D0%B7%D0%BD%D0%B8-%D0%BA%D0%BE%D1%80%D0%B0%D0%B1%D0%B8-%D0%B0%D0%BA%D0%BE%D1%81%D1%82%D0%B8%D1%80%D0%B0%D1%82-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-%D1%82%D0%BE%D0%B7%D0%B8-%D1%81%D0%B5%D0%B7%D0%BE%D0%BD-news833569.html", "text": "Рекорден брой круизни кораби ще акостират през този туристически сезон във Видин, показват данните на местното пристанище. Заявка са подали 334 с близо 40 000 чужденци на борда. Това е със 78 кораба повече от миналата година, сочи статистиката. Първият съд пристана в края на март. „River Adagio” беше пълен със 120 чуждестранни туристи, основно филипинци и американци.  Туристите посетиха крепостта „Баба Вида”, а после видяха и Белоградчишките скали, съобщава още \"Конкурент\". Корабите, които возят туристи по голямата река, са супер луксозни и се представляват  от няколко туроператорски фирми. Те плават основно под швейцарски, германски и  канадски флаг. Туристите са от всички континенти. Най-много пътуват американците, следват ги японците и западноевропейците. Има канадци, новозеландци, австралийци, китайци, филипинци. 90 на сто са представители на третата възраст, като преобладават семейните двойки. „Vikikng Aeger” , „Vikikng Embla”,  „River Concerto”, „River Princess”, „River Сlood  II”, „Der Kleine Princ”, „Amaprima”, „Illumination”, „Sofia”  са само част  от плаващите по река Дунав супер луксозни хотели . Те предлагат на туристите всичко - от барове и заведения, до басейн, мини голф, велосипеди за желаещите при слизане на брега. Най-натоварените месеци са  юли и август. В тези месеци има дни, когато  на видинското пристанище спират между 5 и 8 кораба, казаха от пристанищна администрация. Сподели:", "date": "2019.04.13", "title": "Рекорден брой круизни кораби акостират във Видин този сезон"}
{"url": "https://pik.bg/%D0%BC%D0%B5%D1%87%D0%BA%D0%B0-%D0%B8%D0%B7%D0%BB%D0%B5%D0%B6%D0%B0%D0%B2%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B2-%D1%87%D0%BE%D0%B2%D0%B5%D1%88%D0%BA%D0%B8-%D0%B7%D0%B0%D1%82%D0%B2%D0%BE%D1%80-news833673.html", "text": "Мечка излежава доживотна присъда в човешки затвор в Казахстан заедно със 730 престъпници, пише в. \"Дейли стар\". Двадесет и две годишната Екатерина е изпратена навремето зад решетките заради две нападения на лагеруващи хора - момче, опитало се да я нахрани, и пияница, пожелал да стисне лапата й. Заради деянията си мецаната е осъдена да прекара остатъка от живота си в затвор заедно с опасни престъпници. Екатерина излежава присъдата в затворническа колония със строг режим на около 700 километра от столицата на Казахстан. В нея попадат престъпници, в това число и убийци, чиито присъди не нахвърлят 25 години. Екатерина е единствената затворничка с доживотна присъда, както и единствената, която разполага с басейн в клетката. \"Тя е дружелюбна, не агресивна. Останалите затворници я посещават\", казва директорът на затворническата колония Аслан Медибаев. Игор Тараканов, един от затворниците, споделя, че с присъствието си мецаната разнообразява иначе мъчителното му всекидневие, както и че Екатерина е любимка и на останалите в килиите. Мечката обожава лакомствата, които затворниците й дават - сладкиши, бонбони, ябълки. Екатерина се е превърнала в талисман на затвора, а извън него е поставена нейна скулптура. Сподели:", "date": "2019.04.13", "title": "Мечка излежава доживотна присъда в човешки затвор"}
{"url": "https://pik.bg/%D0%B0%D0%BC%D0%B0%D0%B7%D0%BE%D0%BD%E2%80%9D-%E2%80%9C%D0%B3%D1%83%D0%B3%D1%8A%D0%BB%E2%80%9D-%D0%B8-%E2%80%9C%D0%B5%D0%BF%D1%8A%D0%BB%E2%80%9D-%D0%B8%D0%BC%D0%B0%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BA%D0%BE%D0%B8%D1%82%D0%BE-%D1%81%D0%BB%D1%83%D1%88%D0%B0%D1%82-%D0%B7%D0%B0%D0%BF%D0%B8%D1%81%D0%B8-%D0%BE%D1%82-%D1%81%D0%BC%D0%B0%D1%80%D1%82-%D1%83%D1%81%D1%82%D1%80%D0%BE%D0%B9%D1%81%D1%82%D0%B2%D0%B0%D1%82%D0%B0-%D0%BD%D0%B8-news833585.html", "text": "Технологичните компании “Амазон”, “Гугъл” и “Епъл” имат служители, които са натоварени със задачата да слушат записи от нашите смарт устройства, разкрива статия на “Блумбърг”. И трите компании предлагат услугата “умен асистент” (за “Амазон” – “Алекса”, за “Епъл” – “Сири”, за “Гугъл” – “Асистент” на андроид устройствата), която с гласови команди изпълнява задачи. Оказва се, че умните асистенти записват част от разговорите и гласовите ни команди, като целта на тези записи е да се подобри изкуственият интелект на устройствата, за да разпознават по-лесно гласове. Макар това да не е толкова необичайно, след публикуването на статията на “Блумбърг” става ясно, че хората масово не са наясно, че това се случва. Назначените служители преслушват всички записи, като добавят ги транскрибират и добавят анотации, които могат да помогна за алгоритмите, разбиращи човешка реч. От “Амазон” коментираха, че компанията приема личната информация много сериозно и много малка порция от записите се слушат от хора. “Тази информация ни помага да обучим системата си “Алекса”. Нашите служители нямат директен достъп до личната информация на всеки потребител, а разполагат единствено със записите”, коментираха от компанията. В същото време анонимни източници на “Блумбърг”, които са били на тези позиции коментират, че се е случвало да чуят разговори насочващи към домашно насилие. В отговор техните колеги казали, че не е работа на “Амазон” да подава сигнал за подобни престъпления. При системата “Сири” на “Епъл” всички записи не съдържат лична информация, а към тях се прибавя случаен код. Всеки запис се пази шест месеца от компанията. Служителите на “Гугъл” пък имат достъп до всички записи от асистента на “Андроид”, но тези записи не са обвързани с лична информация и остават анонимни за слушателите. Един от най-разпространените страхове е, че умните устройства около нас – телефони и домашни асистенти подслушват всичките ни разговори. При домашните асистенти това е донякъде така, тъй като те постоянно “чуват” какво се случва в къщата, но не го “подслушват”. Домашните асистенти търсят думи като “Алекса”, “Ок, Гугъл” или “Хей, Сири”, за да знаят кога да се включат. Ако тези думи обаче бъдат използвани в разговор без да са насочени към домашните асистенти, устройствата автоматично записват всичко казано около тези думи. Сподели:", "date": "2019.04.13", "title": "\"Амазон”, “Гугъл” и “Епъл” имат служители, които слушат записи от смарт устройствата ни"}
{"url": "https://pik.bg/%D0%BD%D0%B8%D0%B5-%D0%B8-%D1%82%D1%83%D1%80%D1%86%D0%B8%D1%8F-%D0%BE%D1%81%D1%82%D0%B0%D0%BD%D0%B0%D1%85%D0%BC%D0%B5-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D0%B7a-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-%D0%B7%D0%B0%D0%BB%D0%BE%D0%B3%D1%8A%D1%82-%D0%B5-%D0%BE%D0%B3%D1%80%D0%BE%D0%BC%D0%BD%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D1%8F-%D0%B8-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82-news833626.html", "text": "В нaдпpeвapaтa зa нoвия зaвoд нa \"Фолксваген\" в Изтoчнa Eвpoпa ca ocтaнaли само България и Турция, съобщават медии в Германия. Kpaйният избop oбaчe oщe нe e нaпpaвeн, ĸaтo cлeд Beлиĸдeн пpeдcтoи зaceдaниe нa Haдзopния cъвeт нa aвтoмoбилния гигaнт пo тeмaтa. Cпopeд пpeдишни пyблиĸaции в гepмaнcĸитe мeдии peшeниeтo зa лoĸaциятa нa нoвия завод щe бъдe взeтo пpeз мaй. Няĸoи aнaлизaтopи смятат, че пoceщeниeтo нa гepмaнcĸия пpeзидeнт Фpaнĸ-Baлтep Щaйнмaйep, ĸoeтo пpиĸлючи минaлaтa ceдмицa, e cигнaл зa нaĸлоняване нa вeзнитe в пoлзa нa Бългapия. Eдин oт нaй-гoлeмитe гepмaнcĸи eжeднeвници \"Зюддойче цайтунг\" oзaглaви oбзopa нa пътyвaнeтo мy \"Bcичĸo нe e cлyчaйнocт\", oбoбщaвaйĸи cигнaлитe oт нeгo. Πo вpeмe нa визитaтa мy бяxa пoceтeни двaтa гpaдa, ĸoитo ca в нaдпpeвapaтa зa бългapcĸa лoĸaция зa зaвoдa - Coфия и Πлoвдив. Зaeднo c тoвa Щaйнмaйep oбиĸoли и ĸлючoви гepмaнcĸи пpoизвoдcтвa y нac - тoвa нa Lufthаnѕа Тесhnіk в cтoлицaтa и тoвa нa Lіеbhеrr в \"Tpaĸия иĸoнoмичecĸa зoнa\". He нa пocлeднo мяcтo бeшe пpoвeдeнa и paбoтнa cpeщa c бългapo-гepмaнcĸия бизнec. Щaйнмaйep произлиза от пpoвинция Дoлнa Caĸcoния, ĸъдeтo ce нaмиpa цeнтpaлaтa нa Vоlkѕwаgеn АG. Heщo пoвeчe - мecтнoтo пpaвитeлcтвo дъpжи 11,8% oт aĸциитe нa гигaнтa и 20% oт пpaвoтo нa глac. C дpyги дyми, тoвa e eдин oт пoлитицитe в Гepмaния, ĸoитo ca cилнo cвъpзaни c ĸoнцepнa. Пo вpeмe нa oфициaлнaтa cи визитa y нac гepмaнcĸият пpeзидeнт (пoчти) нe ĸoмeнтиpa тeмaтa, ĸaтo изявитe мy ocтaнaxa в пoлeтo нa oбщитe фopмyлиpoвĸи. Имa cигнaли и нa мecтнo нивo, ĸoитo пoтвъpждaвaт, чe Бългapия вce oщe e в игpaтa. Πo инфopмaция нa Моnеу.bg зaмecтниĸ-миниcтpи oт двe pecopни миниcтepcтвa ca пpoвeждaли cpeщи пpeз пocлeднитe ceдмици c пpeдcтaвитeли нa Vоlkѕwаgеn. Зaeднo c тoвa вce пo-ycилeнo ce чyвa oт paзлични мecтa, чe cтpaнaтa ни e фaвopит зa нoвaтa лoĸaция. И oщe нeщo любoпитнo в пoдĸpeпa нa интepeca ĸъм cтpaнaтa: пpeдcтaвитeли нa aвтoмoбилния ĸoнцepн ca paзглeждaли дeтcĸa гpaдинa в Coфия, в ĸoятo ce пpeпoдaвa нa нeмcĸи eзиĸ. Сподели:", "date": "2019.04.13", "title": "Ние и Турция останахме в битката зa \"Фолксваген\"! Залогът е огромна инвестиция и работни места"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%B0%D0%B7%D0%B0%D1%80-%D1%81-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B8-%D0%B4%D1%83%D0%BC%D0%B8-%D0%B7%D0%B0-%D0%B7%D0%B8%D0%B4%D0%B0%D0%BD-%D0%B8-%D0%BA%D1%80%D0%B0%D0%BB%D0%B5%D1%82%D0%B5-news833580.html", "text": "\"Не съм играч на Реал, но като фен на Зинедин Зидан се зарадвах, че се връща във футбола. Това представлява добра новина за испанците и привържениците им. Сега ще бъде трудно на противниците им\", заяви асът на Челси - Еден Азар. Изказването идва след победата на \"сините\" с 1:0 над Славия Прага в първи мач от 1/4-финалите на Лига Европа. Лондончани се наложиха като гости и имат много солидни шансове за продължаване напред в турнира. Договорът на Азар с клуба изтича през лятото на 2020 и спекулациите около бъдещето на техничаря не са малко. Като Еден е свързван най-вече с преминаване на \"Бернабеу\". Сподели:", "date": "2019.04.13", "title": "Звездата Азар с любопитни думи за Зидан и \"кралете\""}
{"url": "https://pik.bg/%D1%80%D0%BE%D0%BC%D0%B0%D0%BD%D1%82%D0%B8%D0%BA%D0%B0-%D1%82%D0%B0-%D0%B4%D1%80%D1%8A%D0%BD%D0%BA%D0%B0-%D0%BD%D0%B0-%D0%BC%D0%B5%D0%B4%D0%B5%D0%BD-%D0%BC%D0%B5%D1%81%D0%B5%D1%86-%D0%B2-%D1%81%D0%BE%D0%BB%D1%83%D0%BD---%D0%B3%D1%80%D0%B8%D0%BD%D0%B3%D0%BE-%D0%BA%D0%B0%D1%87%D0%B8-%D1%81%D0%BE%D1%84%D0%BA%D0%B0-%D0%BD%D0%B0-%D0%BF%D0%B8%D1%80%D0%B0%D1%82%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%81%D0%BD%D0%B8%D0%BC%D0%BA%D0%B8-news833681.html", "text": "Софи Маринова и Гринго се отдадоха на романтичен меден месец в Гърция. Двойката е на воаяж из южната ни съседка, а новоизпеченият съпруг дори заведе жена си на пътешествие с пиратски кораб. Гринго изненада любимата си с ваканция в Солун. Софи Маринова сподели снимки от пътешествието, както и романтично обяснение в любов, което публикува в социалните мрежи. \"Благодаря ЛЮБОВ МОЯ за прекрасния подарък. Ти си моето днес и всяко мое утре. Знаех от мига, в който те срещнах, че има нещо в теб, от което се нуждая. Оказа се, че не е нищо в теб. А си просто самият ти… Ти си моят единствен избор, защото никой не ме прави толкова щастлив, колкото ти. Благодаря, че се стараеш! Благодаря, че ставаш все по-добър!\", изля душата си ромската перла. Това обаче не се оказа достатъчно и излиянието на Софка продължи: \"Благодаря, че ме оценяваш! Благодаря, че ме обичаш и в бури, и в слънце, и в дъжд! Благодаря, че дори за миг не се отказа от мен, от нас, от любовта! Благодаря ти, че ме обичаш, ей така, без причина, не по навик, от сърце! Благодаря ти за всичко, любов моя! Не искам друго, само да си пожелая цял живот да те имам, за да ти благодаря!\". Влюбената двойка ще прекара поне седмица в Гърция, след което се очаква да се приберат в България. Двамата вече работят и за наследници, като младоженците неколкократно споделиха, че искат да имат поне 2 деца. След няколко седмици Софи заминава и на турне в САЩ, пише \"Телеграф\". Сподели:", "date": "2019.04.13", "title": "РОМАНТИКА, ТА ДРЪНКА: На меден месец в Солун - Гринго качи Софка на пиратски кораб (СНИМКИ)"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%B2-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%80%D0%B5%D1%84%D0%B5%D1%80-%D0%BC%D0%B5%D0%B6%D0%B4%D1%83-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-%D0%B8-%D0%B7%D0%B5%D0%BB%D0%B5%D0%BD%D1%81%D0%BA%D0%B8-news833723.html", "text": "TACC Победителят на първия тур на президентските избори в Украйна Владимир Зеленски пристигна в Елисейския дворец в Париж за преговори с държавния глава на Франция Еманюел Макрон, предава кореспондент на от мястото на събитието. В рамките на деня френският президент ще приеме за среща и настоящият държавен глава на Украйна Петро Порошенко. Разгововът със Зеленски ще се състои преди този с Порошенко. Няма информация за темите, които Макрон ще обсъжда с кандидат-президента на Украйна. Сподели:", "date": "2019.04.13", "title": "Макрон в ролята на рефер между Порошенко и Зеленски"}
{"url": "https://pik.bg/%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D0%B4%D1%8E%D1%88%D0%B5%D0%BA%D1%87%D0%B8%D0%B8%D1%82%D0%B5-%D0%B8-%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-news833616.html", "text": "Атлетико Мадрид е готов да отправи оферта за централния нападател на Пари Сен Жермен - Единсон Кавани, през лятото, сочат най-новите трансферни слухове. Визира се, че от Атлетико са набелязали Кавани за заместник на Диего Коща, чието бъдеще на \"Уанда Метрополитано\" е под сериозна въпросителна. Не е изключено обаче уругваецът да се подвизава и заедно с Коща в атаката на \"дюшекчиите\". Също така се твърди, че от ПСЖ няма да имат против да се разделят с 32-годишния Кавани, при положение, че е налице добра оферта за правата на нападателя. Сподели:", "date": "2019.04.13", "title": "Сделка между \"дюшекчиите\" и \"принцовете\"?"}
{"url": "https://pik.bg/%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BF%D0%BE-%D0%BC%D0%B5%D0%B4%D0%B8%D1%86%D0%B8%D0%BD%D0%B0-%D0%BB%D0%B5%D0%BA%D1%83%D0%B2%D0%B0%D1%82-%D0%BA%D0%B0%D1%80%D0%B8%D0%B5%D1%81-%D0%B7%D0%B0-7-%D0%BA%D0%B8%D0%BD%D1%82%D0%B0-news833579.html", "text": "Студенти по дентална медицина във Варна си търсят пациенти, а желаещите могат да се възползват от лечение и то на много добри цени. Сподели:", "date": "2019.04.13", "title": "Студенти по медицина лекуват кариес за 7 кинта"}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB-%D1%83%D0%B4%D0%B0%D1%80%D0%B8-%D0%B2%D0%BE%D0%B5%D0%BD%D0%B5%D0%BD-%D0%BF%D0%BE%D1%81%D1%82-%D0%B2-%D0%B7%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D1%85%D0%B0%D0%BC%D0%B0-news833777.html", "text": "Сирийските държавни медии съобщиха, че израелски самолети са извършили удар в Западна Хама в близост до град Масяф. Държавната агенция на Сирия SANA, цитирана от „Фокус”, заяви, че израелските военновъздушни сили са изстреляли ракети от ливанското въздушно пространство, като няколко сгради са били унищожени, а трима души са били ранени. В репортажа се твърди, че сирийските военновъздушни сили са свалили няколко ракети. През февруари израелска компания за анализ на сателитни изображения съобщи, че мощната система С-300 е „вероятно функционираща“ в района на Mасяф, където е бил ударът. Системата би била потенциална заплаха за въздушната кампания на Израел срещу Иран в страната. Израел заплаши, че ще унищожи системата С-300, ако се използва срещу изтребителите му, независимо от потенциалния ответен удар от страна на Русия, която предостави на Сирия мощна батарея за отбрана. Сподели:", "date": "2019.04.13", "title": "Израел удари военен пост в западната част на провинция Хама"}
{"url": "https://pik.bg/%D0%B4%D1%8A%D0%B6%D0%B4%D0%BE%D0%B2%D0%B5%D0%BD-%D1%83%D0%B8%D0%BA%D0%B5%D0%BD%D0%B4-%D1%82%D1%8A%D0%BC%D0%BD%D0%B8-%D0%BE%D0%B1%D0%BB%D0%B0%D1%86%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B8-%D0%B2%D1%8F%D1%82%D1%8A%D1%80-%D1%89%D0%B5-%D0%BD%D0%B8-%D0%BC%D1%8A%D1%87%D0%B0%D1%82-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-1-news833759.html", "text": "Националния институт по метеорология и хидрология. Облачно ще бъде времето днес заради преминаващи през Южна България и Егейско море плитки средиземноморски циклони.  На много места ще има валежи, след обяд в южните райони с гръмотевици. Ще духа слаб до умерен североизточен вятър. Минималните температури ще бъдат между 4° и 9°, а максималните – между 12° и 17°. През нощта срещу неделя валежите ще продължат. Атмосферното налягане е и ще се задържи по-ниско от средното за април. Такава е прогнозата на Над Черноморието ще бъде предимно облачно, на много места с валежи от дъжд. Ще духа до умерен североизточен вятър. Максимални температури на въздуха: 15°-16°. Температурата на морската вода е 11°-13°. Вълнението на морето ще бъде 2-3 бала. Над планините ще бъде предимно облачно, временни разкъсвания на облачността ще има преди обяд над Рило-Родопската област. На много места ще има валежи от дъжд, над 1800 метра – от сняг. В отделни райони валежите ще са значителни, придружени с гръмотевици. В ниските части ще духа до умерен североизточен, а по билата силен югозападен вятър. Максимална температура на височина 1200 метра около 6°, над 2000 метра – около 1°. В неделя ще бъде предимно облачно, с превалявания, преди обяд на повече места в Северна България, след обяд - главно в Западна. Вятърът ще е от север-североизток и дневните температури ще се понижат още малко. През първите два дни от новата седмица ще се задържи предимно облачно и сравнително хладно. Превалявания от дъжд, предимно слаби, ще има на места в югозападната част от страната. Вятърът ще е слаб до умерен, първия ден от изток-североизток, втория - от северозапад. Сподели:", "date": "2019.04.13", "title": "ДЪЖДОВЕН УИКЕНД: Тъмни облаци, гръмотевици и вятър ще ни мъчат, температурите ще стигнат до 17 градуса"}
{"url": "https://pik.bg/%D1%88%D0%B8%D0%BA-%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D1%81%D0%BA%D1%8A%D0%BF%D0%B8%D1%8F%D1%82-%D0%BF%D0%B0%D1%80%D1%84%D1%8E%D0%BC-%D0%B2-%D1%81%D0%B2%D0%B5%D1%82%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%B3%D0%BE-%D0%B2-%D0%B4%D1%83%D0%B1%D0%B0%D0%B9-%D1%81%D1%82%D1%80%D1%83%D0%B2%D0%B0-%D1%81%D0%B0%D0%BC%D0%BE-1295-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%B2-news833648.html", "text": "Супер луксозният продукт е дело на местната парфюмерийна компания \"Спиритс ъв Дубай\", а търговската марка на унисекс уханието е \"Шумух\". Бутилката на продукта държи рекорд за най-много инкрустирани диаманти в нея - над 3571. Самият парфюм също е най-скъпият и неговата цена е 1,295 милиона долара. Бутилката на парфюма е поставена върху пиедестал на колела и тя се насочва с дистанционно, което регулира височината и посоката на спрея. Тя също постави Гинес рекорд като най-голямата, пусната на пазара, с височина 1,97 метра. Сподели:", "date": "2019.04.13", "title": "ШИК: Това е най-скъпият парфюм в света! Представиха го в Дубай, струва \"само\"... 1,295 млн. долара (ВИДЕО)"}
{"url": "https://pik.bg/%D0%BD%D0%B0%D1%85%D0%BE%D0%B4%D0%BA%D0%B8-%D0%BE%D1%82-%D1%82%D1%80%D0%B8-%D0%B5%D0%BF%D0%BE%D1%85%D0%B8-%D0%B8%D0%B7%D0%BD%D0%B8%D0%BA%D0%BD%D0%B0%D1%85%D0%B0-%D0%BF%D1%80%D0%B8-%D1%80%D0%B0%D0%B7%D0%BA%D0%BE%D0%BF%D0%BA%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news833531.html", "text": "\"Попаднахме на един ъгъл от преустройвана от римско време крепостна стена от Одесос, който заслужава да бъде експониран. Част от тази стена е открита още през 1978 г. под сградата на Дома на транспортните работници и тя не е експонирана\", изтъкна Лазаренко. \"Тъй като това, което ние в момента разкриваме попада на място, което позволява експониране, то е обществено и в близост до два музея, този на Възраждането и Етнографския музей, попада в една много интензивна пешеходна зона. Има всички предпоставки всичко това да бъде експонирано и показано\", завърши Игор Лазаренко. Находки от три епохи откриха археолозите при ремонтните дейности по улица \"Цар Симеон I\" във Варна, каза директорът на Регионалния Исторически музей д-р Игор Лазаренко. \"Там е открита еленистическа крепостна стена, върху която има някаква късноантична архитектурна структура, много се надявахме това да е една от портите на късноантичния Одесос и има известна вероятност да е така. Върху тях има част от османски хамбар и го има като запазен план още от началото на 20-и век\", допълни той пред \"Варна24\". Сподели:", "date": "2019.04.13", "title": "Находки от три епохи изникнаха при разкопки във Варна"}
{"url": "https://pik.bg/%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%B0%D1%80%D0%B8%D0%B6%D0%BA%D0%B0-%D1%83%D0%BB%D0%B8%D1%86%D0%B0-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%81%D0%B5%D0%BB%D1%84%D0%B8-%D0%BC%D0%B0%D0%BD%D0%B8%D0%B0%D1%86%D0%B8-news833619.html", "text": "Необичаен проблем тормози хората от централен квартал във френската столица Париж, а жителите на колоритна уличка скочиха на бунт срещу селфи маниаци. Преследвачи на перфектни снимки превръщат в кошмар живота на живущите на улица \"Кремьо”. Мястото е хитова туристическа атракция във френската столица, а интернет буквално прелива от фотоси на популярното място. В казуса се намесва и градската управа. Солени глоби чакат всеки дръзнал да публикува снимка в Инстаграм без разрешение. Много скоро тази уличка ще бъде затворена за случайни минувачи и ще е достъпна само за живеещите на нея парижани. Те дори създават и собствена асоциация с цел да се ограничи достъпа  на блогъри, влогъри, музикални изпълнители и други ентусиасти, които пречат на нормалния живот на хората от \"Кремьо”. Сподели:", "date": "2019.04.13", "title": "Жители на парижка улица скочиха на бунт срещу селфи маниаци"}
{"url": "https://pik.bg/%D0%BC%D0%B8%D1%81%D1%82%D0%B8%D1%87%D0%B5%D0%BD-%D0%B4%D0%B5%D0%BD-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D1%81-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%80%D0%B8%D1%82%D1%83%D0%B0%D0%BB-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-%D0%BD%D0%B0-%D1%81%D0%B2%D0%B5%D1%82%D0%B0-%D0%B1%D0%BE%D0%B3%D0%BE%D1%80%D0%BE%D0%B4%D0%B8%D1%86%D0%B0-news833763.html", "text": "- празникът Златна ябълка е възпоменание на чудотворната икона \"Пресвета Богородица - Благодатна\", в асеновградското село Горни Воден. Чества се на петата събота от Великия пост. Това е местен празник, който е свързан с чудото, извършено от Майката Божия чрез нейната свята икона през 1765 година. Това събитие е описано в \"Синаксар за златната ябълка\" от Ананий Клинис, който тогава е бил игумен на манастира \"Св. Кирик и Юлита\". Ето какво пише той: \"В този ден, петата събота на Великия пост, православните отдават акатистна похвала на пресветата, пречиста, преблагословена Владичица наша Богородица и Приснодева Мария, възпоменание на светата чудотворна икона на Пресвета Богородица, наречена \"Благодатна\", която се намира в свещения стар храм в село Воден. Чрез тая света и чудотворна икона Пресветата Майка, изпросвайки от Христа, ни дарява безбройни благодатни изцеления на телесни и душевни недъзи. Възпоминава се чудото с неплодната жена, която, като беше закъсняла за празника на благодатната Богородица Дева Мария поради дългия път, не можа да получи благословен хляб и като счете това за лош знак, ридаеше и се окайваше за своята неплодност. А йереят, като чу плача и риданията на жената, много се натъжи. И като не намери и троха, останала от благословения хляб, разбирайки причината за мъката на жената, смут обхвана душата му. Видя тогава старецът една ябълка, оставена в дар пред светата, чудотворна икона \"Благодатна Богородица Дева\", взе я и я даде на жената (неплодната) като благословение, а тя, като прие ябълката с гореща вяра, се успокои. И не след много време жената се оказа трудна. Като се роди рожбата й, от вяра и благодарност към Божията Майка тя употреби много средства и богато украси светата икона, като даде да изковат една златна ябълка и я дари за спомен на Великата благодат. Поменете ме и мене всички, които четете и слушате този синаксар, като кажете за мене грешния Ананий Клинис: Бог да го прости и помилва!\". Оттогава възниква и традицията чудотворната икона на Божията Майка да се обкичва с венци от ябълки още от Първия петъчен Акатист на Великия пост, когато се чете първата статия от Богородичния акатист. Те прeстояват на чудотворната икона до празника, т. е. пет седмици, и след прочитането на последния - Пети акатист, се раздават на безплодните жени, за да се сдобият с рожба. Вековна е също традицията да се дават и специални колани на бездетните жени, които те да носят на кръста си, за да заченат. Този ритуал е уникален, датира от близо два века и е характерен само за този храм в България. След чудото с неплодната жена празникът, посветен на това събитие се чества и до днес на петата събота от Великия пост. Сподели:", "date": "2019.04.13", "title": "МИСТИЧЕН ДЕН: Почитаме с уникален ритуал чудотворна икона на Света Богородица"}
{"url": "https://pik.bg/%D1%81%D0%BB%D0%B5%D0%B4-%D1%80%D0%B0%D0%B7%D0%BC%D0%B8%D1%80%D0%B8%D1%86%D0%B8%D1%82%D0%B5---%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%B3%D0%B0%D0%B1%D1%80%D0%BE%D0%B2%D0%BE-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BC%D0%B8-%D0%B5-%D0%B2-%D0%B4%D0%B6%D0%BE%D0%B1%D0%B0-news833800.html", "text": "Оставката ми е в джоба. Това е нещо, което като кмет имам като първи готов ангажимент. Това заяви пред Нова телевизия кметът на Габрово Таня Христова. \"Няма ромски гета, няма ромска махала, нямаме ромско училище, нито сегрегирана детска градина. Това, което трябва да направим сега, е да върнем спокойствието в Габрово, защото такива размирици са нетипични\", отбеляза кметицата на града, разбунтувал се срещу циганското своеволие. \"Като кмет всеки ден получавам много сигнали и жалби за различни проблеми. Нарушения на обществения ред получаваме и правим глоби от правомощията, които имаме. Но не бих искала да разделям по етнически признак хората, нарушаващи обществения ред\", заяви кметицата. \"Всички като институции виждаме агресията, която се проявява в определени измерения на този иначе започнал като мирен протест. Вероятно не съм успяла категорично да убедя габровци за това, което фактически се случва в нашия град. Нямаме условия, в които да имаме притеснения\", коментира Христова. На въпрос дали има \"пришълци\" през последните години, кметицата отговори: \"Нямам информация. Имам информация за хората, които отговарят на определени критерии и които получават общински жилища. Нямаме незаконни постройки и незаконно настанени лица в общински жилища\", заяви още Христова. Тя поясни, че са разрушени три къщи, за да няма евентуално самонастаняване на роми. За тази вечер се подготвя нов протест в Габрово. Дали ще има нови сблъсъци, предстои да видим. Сподели:", "date": "2019.04.13", "title": "СЛЕД РАЗМИРИЦИТЕ - Кметицата на Габрово: Оставката ми е в джоба"}
{"url": "https://pik.bg/%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D1%81%D1%8A%D1%81-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%B5%D0%BD-%D1%83%D0%B4%D0%B0%D1%80-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-news833581.html", "text": "Манчестър Сити може да надцака Реал Мадрид и Барселона за подписа на 21-годишния нападател на Айнтрахт Франкфурт - Лука Йович, твърди \"Сън\". Визира се, че \"гражданите\" са изпратили скаут да следи изявите на сръбския национал по време на първия мач между Айнтрахт и Бенфика от 1/4-финалите на Лига Европа, а във въпросната среща Йович вкара попадение за германците. Редно е да се припомни, че нападателят Йович е собственост именно на Бенфика, но играе под наем в немския тим, а от Айнтрахт ще се възползват от опцията си да закупят правата му и след това вероятно ще го продадат на солидна печалба. Младокът не спира да удивлява с голмайсторските си умения и също така е свързван с евентуално преминаване в Реал или Барса. Сподели:", "date": "2019.04.13", "title": "\"Гражданите\" със сензационен удар на трансферния пазар?"}
{"url": "https://pik.bg/%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%BD%D0%B0-%D0%B4%D1%80%D0%B0%D0%BC%D0%B0-%D0%B2-%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%B7%D0%B0-%D0%B3%D1%80%D0%B0%D0%BD-%D0%BF%D1%80%D0%B8-%D0%BD%D0%B0-%D0%BA%D0%B8%D1%82%D0%B0%D0%B9-news833819.html", "text": "Валтери Ботас спечели квалификацията за Гран При на Китай в оспорвана надпревара със своя съотборник Люис Хамилтън. Финландецът беше изключително съсредоточен през цялото време, докато Хамилтън се представи колебливо и успя да натисне едва в края. Двамата бяха разделени от едва 23 хилядни. На втория ред с три десети изоставане се класираха Ферари, като Фетел беше по-бърз от Леклер само със 17 хилядни. Третата двойка на старта оформиха колите на Ред Бул, като Гасли изостана на 8 десети от Верстапен. Макс обаче се оплака по радиото от проблеми с трафика по време на последния опит. Най-бързи в средата бяха от Рено, като Рикардо успя да изпревари Хюлкенберг с нищожните 4 хилядни от секундата. Топ 10 оформиха двата болида на Хаас, които дори не записаха време в Q3, за да пазят гумите и техниката. Първата част на квалификацията премина без особени изненади. Александър Албън не се появи на пистата, тъй като разби болида си в края на третата свободна тренировка. Антонио Джовинаци с Алфа Ромео също не успя да запише време, тъй като получи проблем с двигателя след инсталационната си обиколка. Двамата пилоти на Уилямс останаха съответно 17-и и 18-и, като Ръсел беше по-бърз от Кубица. Под чертата остана и Ланс Строл с Рейсинг Пойнт. Втората част на квалификацията ще бъде запомнена с това, че Кими Райконен не успя да я прескочи. Ледения не беше пропускал участие в Q3 от 2016 и записа най-дългата поредица от класирания в третата квалификационна фаза – 53 на брой. Лидерите от големите отбори използваха само гуми медиум, с изключение на Пиер Гасли от Ред Бул, който заложи на софт. Французинът прави всичко по силите си, за да не изостава прекалено много от своя съотборник, но изглежда това все още не е достатъчно. Под чертата останаха Квят с Торо Росо, Перес с Рейсинг Пойнт, Райконен с Алфа Ромео, както и двете коли на Макларън, където Сайнц беше по-бърз от младия си съотборник. Норис. Последната фаза на квалификацията на пистата в Шанхай беше доста оспорвана най-вече между съотборниците в тимовете. В крайна сметка въпреки очакванията към Ферари, Мерцедес окупира първия ред. Предвид не чак толкова големите разлики, а и трудната писта, състезанието се очертава да бъде доста оспорвано, акцентира \"Новспорт\". Сподели:", "date": "2019.04.13", "title": "Феноменална драма в квалификацията за Гран При на Китай"}
{"url": "https://pik.bg/%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4-950-000-%D0%BF%D0%BE%D1%81%D0%B5%D1%89%D0%B5%D0%BD%D0%B8%D1%8F-%D0%B2-%D0%BF%D0%B8%D0%BA-%D0%B4%D0%BD%D0%B5%D0%B2%D0%BD%D0%BE-%D1%81%D0%BF%D0%BE%D1%80%D0%B5%D0%B4-%D0%B3%D1%83%D0%B3%D1%8A%D0%BB-news829545.html", "text": "най-четената новинарска агенция ПИК в последните дни, покрай острите политически драми в държавата. Във време на тежка политическа криза държавата се информира от информационния лидер, сочат статистическите данни. . Пикът е в четвъртък, когато метриката заковава 949 000 посещения, сочат неопровержимите данни на \"Гугъл аналитикс\". Особено четени са разследванията ни за имотното състояние на президента Румен Радев, който къта евтини апартаменти Припомняме, че всичко това са факти и новини, за които тъй наречените \"национални\" телевизии - БТВ, Нова и БНТ, си затварян очите и ушите. Сподели:", "date": "2019.04.13", "title": "НОВ РЕКОРД: 950 000 посещения в ПИК дневно според Гугъл"}
{"url": "https://pik.bg/%D0%BA%D1%8A%D0%B4%D0%B5-%D1%81%D0%BA%D1%80%D0%B8%D1%85%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B4%D0%B6-news833791.html", "text": "Основателят на Уикилийкс Джулиан Асандж е задържан в затвора Белмарш в югоизточната част на Лондон , разкри за Франс прес британски съдебен източник. Белмарш е строго охраняван затвор с капацитет до 910 затворници , сред които има и такива, породили голям медиен интерес, съобщава БТА. Сред тях беше Роналд Бигс, един от извършителите на обира на пощенския влак от Глазгоу до Лондон през 1963 г., починал през 2013 г. Сред задържаните там бе и радикалният проповедник Анджем Чоудри, осъден през през 2016 г. и освободен през 2018 г. Асандж беше арестуван в посолството на Еквадор в Лондон. Той беше задържан заради неявяване в съда през 2012 г. и заради американско искане за екстрадиция по обвинение в \"информационно пиратство\". Адвокатката на Асандж Дженифър Робинсън каза, че клиентът й ще се бори срещу искането за екстрадиция. Сподели:", "date": "2019.04.13", "title": "Къде скриха Джулиан Асандж"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D1%87%D0%B5%D0%B7-%D1%81%D0%B5-%D0%BE%D1%82%D0%BA%D0%B0%D0%B7%D0%B0-%D0%BE%D1%82-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%B8%D0%BD%D0%B5%D1%80%D0%BA%D0%BE%D0%BC-%D0%B7%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D1%81%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news833784.html", "text": "Чешкото енергийно дружество ЧЕЗ се отказа официално от сделката с \"Инерком\" за продажбата на българския си бизнес, съобщи Нова телевизия. Като причина се посочва невъзможността на компанията на Гинка Върбакова да изпълни условията по договора, подписан преди година. \"Инерком\" не получи разрешение от Комисията за защита на конкуренцията да придобие българските активи на енергодружеството и подаде жалба в съда. Преди дни се разбра, че в надпреварата за бизнеса на ЧЕЗ в България се включва и \"Еврохолд\". \"Решихме да прекратим договорът, защото \"Инерком\" не може да изпълни условията по него. В момента ЧЕЗ има две предложения за продажба ,които все още анализираме. Те са от \"Индия пауър\" и \"Еврохолд\", каза Алис Хоракова, говорител на ЧЕЗ – Чехия. До момента все още няма позиция на \"Инерком\". Сподели:", "date": "2019.04.13", "title": "ОФИЦИАЛНО: ЧЕЗ се отказа от сделката с \"Инерком\" за бизнеса си в България"}
{"url": "https://pik.bg/%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B5%D0%BD-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D0%B5%D1%86-%D0%B1%D0%B5-%D1%85%D0%B2%D0%B0%D0%BD%D0%B0%D1%82-%D1%81-%D0%B4%D1%80%D0%BE%D0%B3%D0%B0-%D0%B2-%D0%B4%D0%B2%D0%BE%D1%80-%D0%BD%D0%B0-%D0%B3%D0%B8%D0%BC%D0%BD%D0%B0%D0%B7%D0%B8%D1%8F-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BC%D1%83-%D1%81%D0%B5-%D1%81%D0%BB%D1%83%D1%87%D0%B8-news833785.html", "text": "Безработен кюстендилец бе хванат с дрога в двор на гимназия. Ето какво му се случи Съдия Мая Миленкова от Кюстендилския районен съд наказа с 500 лв. глоба безработния Мирослав Христов, хванат с дрога в двора на учебно заведение в града, съобщи „Струма.бг”. Необичайното му поведение - озъртане напред-назад и нервни тикове, направили впечатление на майки, които били с малки деца на площадката в Езиковата гимназия в кв. “Запад”. При проверка от страна на полицията в страничния джоб на късите панталони на мъжа е намерено станиолово топче марихуана с тегло 0,10 г, с концентрация на активно действащ компонент тетрахидроканабинол 10%. Обискът продължил и в жилището на Мирослав. Там пък униформените се натъкват на хартиено топче с амфетамин, скрито в джоба на мъжко яке в антрето. За наркотичното вещество липсва надлежно разрешително по Закона за контрол на наркотичните вещества и прекурсори. При направената експертиза е установено, че амфетаминът е с тегло 0,38 г, на стойност 11.40 лв. Ченгетата спипали Мирослав и трети път. Проверката този път е до оградата на двора на черквата “Св. Богородица”. Отново в страничен джоб на къси панталонки, с които е облечен, мъжът е държал две станиолови топчета – едното с марихуана с тегло 0,40 г, с концентрация на активно действащ компонент тетрахид, а другото било с нетно тегло 0,062 грама. След като Мирослав се призна за виновен, съдия Мая Миленкова одобри споразумението и му наложи глоба от 300 лв. Мирослав ще плати и 212.65 лв. за разноски по делото за експертизи, както и 123.00 лв. по сметка на Районен съд – Кюстендил. Присъдата подлежи на обжалване или протест в двуседмичен срок. Сподели:", "date": "2019.04.13", "title": "Безработен кюстендилец бе хванат с дрога в двор на гимназия. Ето какво му се случи"}
{"url": "https://pik.bg/%D0%B0%D0%BA%D1%86%D0%B8%D1%8F-%D0%B2-%D1%81%D0%BE%D1%84%D0%B8%D1%8F-%D0%B8-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0-%D0%BC%D0%B0%D1%81%D0%BE%D0%B2%D0%BE-%D1%81%D1%8A%D0%B1%D0%B8%D1%80%D0%B0%D0%BD%D0%B5-%D0%BD%D0%B0-%D0%BF%D0%BB%D0%B0%D1%81%D1%82%D0%BC%D0%B0%D1%81%D0%BE%D0%B2%D0%B8-%D0%BA%D0%B0%D0%BF%D0%B0%D1%87%D0%BA%D0%B8-news833787.html", "text": "Масово събиране на пластмасови капачки в рамките на инициативата „Капачки за бъдеще“ е провежда днес в столицата и в Пловдив, съобщи БНР. Със средствата, получени срещу предадената за рециклиране пластмаса, се закупуват кувьози за малките общински болници. След последното масово събиране на капачки през септември са закупени кувьози за три общински болници -  в Кнежа,Троян и Нова Загора, разказва организаторът на инициативата Мартина Йорданова. „Всяко трето дете, което е било в кувьоз, получава увреждане на очите. Т. е. много е важно апаратурата да е годна за ползване, не просто да я има“, заяви Йорданова. Столичани могат да предават своите капачки пред централния вход на стадион „Васил Левски“ днес до 15:00 часа. Успоредно се събират капачки и в Пловдив Утре инициативата продължава в Благоевград. Сподели:", "date": "2019.04.13", "title": "Акция: В София и Пловдив се провежда масово събиране на пластмасови капачки"}
{"url": "https://pik.bg/%D1%81%D1%8A%D0%B4%D0%B8%D1%8F-%D1%80%D1%83%D0%BC%D0%B5%D0%BD-%D0%BD%D0%B5%D0%BD%D0%BA%D0%BE%D0%B2-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%BB%D0%BE%D0%B7%D0%B0%D0%BD-%D0%BF%D0%B0%D0%BD%D0%BE%D0%B2-%D0%BD%D1%8F%D0%BC%D0%B0%D1%88%D0%B5-%D0%B4%D0%B0-%D0%B8%D0%B7%D0%BF%D1%80%D0%B0%D1%82%D1%8F-%D0%B6%D0%B5%D0%BD%D0%B0-%D0%BC%D0%B8-%D0%B4%D0%B0-%D0%BC-news833805.html", "text": "Представете си един футболен мач. Двата тима са равностойни, но съдията свири за едини отбор. Нещо подобно се получава и около „Апартамент гейт”. Така бившият  конституционен съдия Румен Ненков коментира пред сутрешния блок на БТВ „Апартамент гейт”. „Законно е да се изповядва сделка на данъчна оценка – анализира Ненков. - Законът обаче изисква, цената на която се обявява в натуралния акт и на която се изплащат данъци, да е реалната и истинската. Ако се установи,  че в определен случаю в нотариалният акт е описана една цена, а са описани други пари, дадени под масата, това е нарушение на закона. Това обаче трудно би се установило. Когато говорим за морал, ясно е, че скандалът е  израз на един малко изкривен морал на политиците. Това е един израз към долен инстинкт на властта. Народните представители трябва да спазват законите. Този проблем е от последните 15 – 20 години. Не прави чест на тези, които инициираха скандала в един предизборен период. Въпросът трябваше да бъде решен не само за политиците , но и за всички български граждани. Ясно е, че винаги има разлика между реалните цени и тези, на които са извършени продажбите от брокерите. Още от самото начало искаше да се внуши, че на тези хора са били подарявани апартаментите. Те не са получили подаръци. Убеден съм”. Румен Ненков коментира и скандала около председателя на ВКС Лозан Панов. „Далеч съм от това да браня Лозан Панов – категоричен бе Ненков. - Това, което мога да кажа е, че до момента, в който оглави ВКС имах доверие в него. Сега имам някакви съмнения в него. Съпругата му говори за институцията Лозан Панов, а не за председателя на ВКС. Хората очакват от председателя на ВКС да е импотентен политически, да не е пристрастен. Ужасно ми звучи, че той иска да съди България в Страсбург.  Ако бях на негово място, щях да заплатя 1 000 лв. Бил съм в неговата ситуация и не бих позволил на съпругата си да се явява по телевизията да ме защитава. Достатъчно сме силни сами да се защитаваме. Ако кажа, че нямам принос в предложението Лозан Панев да стане шеф на ВКС, няма да е честно. Истината е, че тогава не можеше да бъде избран председател на ВКС. Тогава бях член на Конституционния съд. Шест месеца нямаше председател на ВКС. Дойде при мен влиятелен член на ВСС и ме покани, но аз отказах. Става дума за сегашния главен прокурор. Казах на Сотир Цацаров, че работата ми е достатъчна. Предложих му три имена, като едното бе на Лозан Панов. Ясно е, че след това е имало совалки около тези имена преди Патнов да получи назанчението”. Сподели:", "date": "2019.04.13", "title": "Съдия Румен Ненков за скандала с апартамента на Лозан Панов: Нямаше да изпратя жена ми да ме брани по телевизията"}
{"url": "https://pik.bg/%D1%85%D0%B0%D0%B9%D0%B4%D0%B5-%D0%BD%D0%B0-%D0%B5%D0%B2%D1%82%D0%B8%D0%BD%D0%B8%D1%82%D0%B5-%D0%B4%D0%B5%D1%82%D1%81%D0%BA%D0%B8-%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%BF%D0%BE-3-%D0%BB%D0%B2-%D0%B2-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B0-%D0%BC%D0%B8%D0%BB%D0%B5%D0%BD%D0%B8%D1%83%D0%BC-%D0%BD%D0%B5-%D0%BE%D1%81%D1%82%D0%B0%D0%BD%D0%B0%D1%85%D0%B0-news833022.html", "text": "След огромния интерес вчера страхотната промоция на детски шедьоври продължава и днес, събота, в престижната столична книжарница \"Милениум\" на \"Шишман 18\", зад опашката на Коня! Побързайте за невероятната промоция на книги за малчугани на символични цени от 3 и 5 лв. Вижте списъка на книгите, с които може да се сдобиете на уникално ниски цени само сега. Припомняме да побързате, защото краят на разпродажбата е в утрешния неделен ден. Сподели:", "date": "2019.04.13", "title": "Хайде на евтините детски шедьоври по 3 лв. в книжарница \"Милениум\"! Не останаха..."}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE---%D0%B2%D0%B5%D0%B6%D0%B4%D0%B8-%D1%80%D0%B0%D1%88%D0%B8%D0%B4%D0%BE%D0%B2-%D0%B0%D0%BA%D0%BE-%D1%81%D0%BB%D0%B0%D0%B2%D0%B8-%D1%80%D0%B0%D0%B7%D0%B4%D0%B0%D0%B2%D0%B0-%D0%BF%D1%80%D0%B0%D0%B2%D0%B4%D0%B0-%D0%B2-%D0%B5%D1%84%D0%B8%D1%80-%D0%BD%D0%B5%D0%BA%D0%B0-%D0%B4%D0%B0-%D0%B4%D0%BE%D0%BA%D0%B0%D0%B6%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD-news833003.html", "text": "- Идеята е всички да сме прозрачни, когато искаме да сме съдници. Няма нищо лошо в това. Смятам, че би било не само честно, но и необходимо. Когато има закон за т.нар. политици, те да си декларират всичко, което е правилно, то би било хубаво всички хора, които са публични и работят с общественото мнение, също да го направят. Щом някой влияе на общественото съзнание, нека и той да е честен към обществото, към което всички трябва да имаме уважение. Когато искаме да бъдем морални стожери, хора, които искат да проповядват чистотата на духа, хубаво е тези, които го казват на народа, също да бъдат достойни, честни и лоялни. Нека като публични личности да си декларират имотното състояние плюс парите, които получават. Иначе, сигурен съм, ще има само една „истина“ и една невидима  лъжа, която ще изпълнява лъжливата роля на истината. - Не само него. Но ако Слави Трифонов раздава морал от екрана, нека да докаже собствения си морал. Защото ние трябва да се научим да се оглеждаме в огледалото. Първо да видим себе си, след това да съдим всичко останало. Не защитавам нещо или някого. Но съм против общите знаменатели. Когато има нарушаване на закони, има си органи, да се докаже това. Но да бъдем съдии и да използваме публичността си като бухалка за раздаване на улично правосъдие, не би било честно към тези, които нямат вина и не желаят да носят вина. След като всички сме честни и тъй като влияем на публичното обществено мнение,  нека да  покажем истината. Тогава съм сигурен, че ще бъде много интересно. - Аз нямам нищо лично към Слави. Той „израсна“  почти пред очите ми, както се казва, виждал съм го от младо къдрокосо момче да пее на масите на по-заможните хора от прехода . Все пак съм достатъчно възрастен, все още помня.  И би било добре, ако хората някой ден имат възможността да прочетат евентуално някои мои мемоари. Аз нищо лично нямам към него, до днес не мога да разбера какъв му е проблемът. Но онова, което не е честно, е следното  – той не може  да ползва името ми, образа ми с комерсиални цели, за да печели пари и резултатът от това да бъде - той богат, а аз омърсен.  Една  сериозна личност и  голям шоумен, който е сложил Джей Лено  в сянката си... Затова би било правилно човекът, раздаващ „правда“, търсещ любовта на хората, да декларира също своите доходи, имоти и коли, в което не виждам нищо нередно. Иначе ситуацията би изглеждала парадоксално. - Аз  вярвам на българските закони. Затова казвам, че трябва да седнем, да направим публичен дебат с всички сериозни и достойни хора, с обществото и институциите, за да се направи   една промяна в законодателството, за да се види най-накрая кой кой е. Убеден съм, че ще има изненади. Защото иначе няма да излезем от тая центрофуга, в която всеки може да попадне. А това е вече пътят към разрухата на държавата. - Всеки, който наруши правилата и закона, всеки, който не може да докаже средствата си спрямо това, което има, да, разбира се - има закони, има прокурори. Ако искаме да има държава, всеки да си носи отговорността. Тук не може да става дума за отмъщение на когото и да било. Просто  така е редно. Но не е редно една част от истината да е явна, а друга част да се премълчава. Защото може да се окаже, че има двубой на лъжите. Иначе да не търсим обичта и доверието на хората. Законът е точно това – гаранция за  честност в отношението към обществото. Иначе ще си задаваме въпроса от чия камбанария линчуваме греха? Това ме кара да  се сещам често за писателя Васил Цонев, който обикаляше кафенетата на творците  и повтаряше един девиз: „Неуморно да се мърсим, другари!”. - Ясно и точно казах: аз съм на свободния пазар. Валидна е само онази цена на имот, която е свободно договорена. Аз съм си декларирал средствата публично. Липсата ми на доверие в някои институции са ме принудили да си инвестирам средствата там, където аз намеря за добре.  Спазвам  законите и не съм длъжен да давам обяснение на всеки за моите лични неща. А колкото до цените на жилищата в София – някои моралисти спокойно могат да се разходят из столицата и да четат внимателно билбордовете с обвени първоначални цени за много атрактивни имоти. Останалото е злонамерено говорене. Мисля, че всички в държавата трябва да се вразумят, за да не се пренатяга атмосферата, защото това е сериозен път към пълно деморализиране на обществото и води към разпад на държавността. И бих апелирал към държавниците да си върнат държавността от хаоса, защото обратният път е много по-труден. - Има хора, които живеят чрез клеветата, завистта, омразата и единствено това ги стимулира да бъдат живи. При тях това се превръща в начин на живот. Това са хора, които освен фиксациите си нямат никакви други човешки послания. Често заради такива индивиди се сещам за едно гениално стихотворение, което се казва „Балада за лекето“. За случайното леке, което се лепва на ризата ти вляво и всичките ти жалки опити да изтриеш това леке остават напразни. И за нещастие, лекето започва да се изживява като част от тебе и така съществувате двама. Но най-лошото е, когато пред  обществото то надуто казва: „Ние“. Какво да се прави – странен живот. Публичните хора трябва да бъдат сериозни и отговорни в изявите си. Очаквам СЕМ като регулаторен орган да поработи и да даде предложения за  промени в закона, който не е променян 20 години и трябва да бъде съобразен с европейските стандарти. Сподели:", "date": "2019.04.13", "title": "САМО В ПИК И \"РЕТРО\" - Вежди Рашидов: Ако Слави раздава правда в ефир, нека да докаже собствения си морал"}
{"url": "https://pik.bg/%D0%B4%D0%B5%D0%BD-%D0%BD%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B8%D1%82%D0%B5-%D0%B2%D1%80%D0%B0%D1%82%D0%B8-%D0%B2-%D0%B0%D0%B5%D1%86-%E2%80%9E%D0%BA%D0%BE%D0%B7%D0%BB%D0%BE%D0%B4%D1%83%D0%B9%E2%80%9D-news833789.html", "text": "Ден на отворените врати се провежда днес в АЕЦ „Козлодуй”, съобщава Нова телевизия. Посетителите могат да видят хиляда мегаватовите 5-и и 6-и блок, но само ако са се записали предварително. Обиколките започват от Информационния център, който се намира на площадката на ядрената централа, продължат през командната и машинната зала, а водачи са експерти на АЕЦ „Козлодуй”. Всичко това се случва при сериозни мерки за безопасност. Електроцентралата е сред най-охраняваните обекти у нас заради значението й за националната сигурност на страната. Сподели:", "date": "2019.04.13", "title": "Ден на отворените врати в АЕЦ „Козлодуй”"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%81%D0%BA%D1%80%D0%B8-%D1%81%D0%B8%D0%BD%D0%B0-%D1%81%D0%B8-%D0%B2-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-news833025.html", "text": "Елена Йончева се освободила от грижите около сина си, като го изпратила на горско училище на Витоша, научи „Ретро“. След като 3-годишният Тео стана най-обсъжданото дете в държавата, защото майка му се похвали, че когато го питали какво работи, той отговарял: „Кучка, която бие Бойко“, Йончева решила да го скрие далеч от обществеността. Обвинената в пране на пари депутатка се възползвала от предложението на ръководството на детската градина, която синът ѝ посещава, за занимателен лагер в планината. Срещу солидна сума пари, която Елена платила, детето се озовало на Витоша, където в рамките на 5 дни детски учители и аниматори обучавали него и другарчетата му от забавачницата да карат ски, да се пързалят и да извършват други планински активности. 3-годишното момченце не било особено щастливо от рязката промяна в ежедневието си, защото непрекъснато тъгувало по майка си, която е заета предимно да обикаля тв студиата заради предизборната си кампания за евродепутатско място. Елена твърде рано се отказа от полагаемото ѝ се майчинство и предпочете да работи, вместо да гледа наследника си. Така от доста време насам Тео посещава целодневна детска градина, която обаче никак не е случайна. Синът на червената депутатка е сред възпитаниците на едно от най-скъпарските детски заведения с изучаване на френски език, намиращо се в елитния столичен квартал „Драгалевци“. Амбицията на скандалната политичка детето ѝ да се развива по-бързо интелектуално от връстниците си ѝ излиза твърде солено. За да получава Тео престижно образование от малък, журналистката се бръква месечно с 560 евро – колкото близо 6 минимални пенсии. Годишната такса пък е 6150 евро. Частното заведение било единствено по рода си, защото се преподавало на малките изцяло на френски. Йончева държала на образованието повече от всичко и искала наследникът ѝ да научи чужд език още в ранна възраст. Тео бил обучаван от дипломирана преподавателка от Франция в група от 8 до 10 деца. В градината за малките се грижели повече от подобаващо, като ги хранели само с избрани биохрани. Таткото Пламен се съгласявал изцяло с решенията на властната Елена и единственото, в което участвал, било това да прибира детето от забавачницата, когато тя нямала възможност. Сподели:", "date": "2019.04.13", "title": "САМО В ПИК И \"РЕТРО\": Елена Йончева скри сина си в планината (СНИМКИ)"}
{"url": "https://pik.bg/%D0%BD%D1%8F%D0%BC%D0%B0-%D0%B8%D0%B7%D0%BC%D1%8A%D0%BA%D0%B2%D0%B0%D0%BD%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%BD%D0%B8-%D0%B2%D1%81%D0%B8%D1%87%D0%BA%D0%B8-%D0%B3%D0%BB%D0%BE%D0%B1%D0%B8-%D0%B8-%D1%82%D0%B0%D0%BA%D1%81%D0%B8-%D0%BD%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D1%82%D1%83%D1%80%D1%86%D0%B8%D1%8F-news833796.html", "text": "По информация на генералното консулство на България в Одрин от 11 април 2019 г. на граничните контролно-пропускателни пунктове на Турция е въведена система за събиране на наложените на чужди граждани глоби и други санкции по време на престоя им на територията на Турция, чието заплащане не е било извършено на друго място. Заплащането става на митническите пунктове на ГКПП при излизане от страната, като информацията за всички наложени парични глоби и други санкции на лицето излиза на служебния компютър на митническия служител. При невъзможност за заплащане на място се предвижда задържане на превозното средство на паркинг на митницата на ГКПП до заплащане на паричната санкция. Във връзка с въведената нова система за незабавно плащане на наложените глоби е препоръчително българските граждани стриктно да спазват правилата за движение по пътищата и други разпоредби на територията на Турция. Турция вече събира на излизане при граничните пунктове наложените в страната глоби и санкции на чуждестранни граждани, съобщават от МВнР. Става въпрос за глоби при нарушения на правилата за движение по пътищата и незаплатени тол такси при използване на автомагистралите в Турция. В случай че има неплатени такива, се издава предписание да бъде извършено незабавно плащане на гише на митницата, включително с кредитни и дебитни карти. В случай че в системата на МВР на Турция има постъпили данни за неплатени стари глоби, те също ще бъдат изискани. Сподели:", "date": "2019.04.13", "title": "Няма измъкване: Събират ни всички глоби и такси на излизане от Турция"}
{"url": "https://pik.bg/%D1%80%D0%BE%D0%BC%D0%B8%D1%82%D0%B5-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-%D1%81%D0%BF%D1%80%D1%8F%D1%85%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5-%D0%BD%D0%B5-%D1%85%D0%BE%D0%B4%D1%8F%D1%82-%D0%B8-%D0%BD%D0%B0-%D1%80%D0%B0%D0%B1%D0%BE%D1%82%D0%B0-news833852.html", "text": "Голяма част от ромските семейства временно напуснаха Габрово, а вече втори ден почти няма ромски деца в училищата. Жандармерията е разположена в близост до местата с ромски къщи, но полицията показва по-скоро безсилие, настоявайки повече габровски роми да прекарат следващите дни при роднини в други общини. Напрежението и несигурността сред останалите в града роми са изключително силни, особено на фона на очаквания в събота, 13 април – протест, в който се очакват пловдивски футболни фенове. Въпреки засиленото полицейско присъствие, две къщи бяха запалени от „ултраси” в четвъртък вечерта на улица „Батак”. Къщите отдавна не са обитаеми. Жандармерията успешно опази малкото обитаеми къщи на улицата, поогрешно наричана „ромска махала”. Преживеният от обитателите ужас доведе до това, че в петък на улицата бе останала само една жена. Според информация на габровския екип на Център Амалипе на 12 април в училищата почти нямаше ромски деца, като дори тези, които бяха се осмелиха да дойдат ден преди това, вече отсъстват: - в НУ „Васил Левски“, 4 ОУ „Христо Ботев“, 8 ОУ „Св. Св. Кирил и Методий“, 11 СУ „Райчо Каролев отсъстват всички ромски деца; - в 6 ОУ „Иван Вазов отсъстват 25 деца и не отсъстват 5; - във второ ОУ „Неофит Рилски“ отсъстват 5 деца - в 1 ОУ „Ран Босилек“ отсъстват 4 деца от общо 12 Информацията на медиаторите на Амалипе бе потвърдена от общината и РУО, като данните на трите инситуции се разминават минимално. Три четвърти от ромските семейства в момента не са в града. Полицаи са посъветвали тези, които имат роднини в други градове, да ги посетят за известно време. Дори и без този съвет, мнозина вече го направиха след погромите в сряда и четвъртък. Големият страх е за децата – това, че са станали свидетели на нападенията и не искат да преживеят ужаса отново. В една от къщите, нападнати още през първата вечер, е имало дете. Виждайки го, нападателите са се оттеглили, разказват роднини на детето. През деня се разпространи слух, че ще събарят и тези общински къщи с роми, които са изрядни платци с настанителна заповед. Това се оказа само слух, съобщават от Център Амалипе. Засега има уверение, че се събарят опасните за живеене къщи, които са опразнени и наемателите им са ги напуснали или са пренастанени. Само няколко роми са били на работа в „чистотата” в петък и проблемът с чистотата в града се задълбочава.. Сподели:", "date": "2019.04.13", "title": "Ромите в Габрово спряха децата си от училище, не ходят и на работа"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D0%BB%D0%B5%D0%B2-%D1%81-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B2%D0%B0%D0%B6%D0%BD%D0%B8-%D0%B4%D1%83%D0%BC%D0%B8-%D0%B7%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-news833812.html", "text": "Министърът на младежта и спорта - Красен Кралев, каза много интересни думи касаещи ЦСКА. Кралев също така коментира и бъдещето на Националния стадион на България. \"С ЦСКА работим много добре заедно. Проектът е съвместен, но нека преди да е приключила процедурата да не говорим. Може да се строи в рамките на частта със стадиона, но не извън нея, говорил съм с главния архитект. Истина е, че ще има проблем с паркинга, който искат да направят, но трябва да видим какъв проект ще се входира в Столична община. Този стадион няма да участва за кандидатурата на Мондиал на България. Това е клубен стадион. Ние притежаваме стадион \"Българска армия\", а ЦСКА иска да инвестира в него. Няма никакви проблеми, а този път, който трябва да се извърви, е просто чиста формалност. Дано съвсем скоро това нещо да приключи. Оглеждаме терени къде можем да построим новия Национален стадион. Засега не мога да ви кажа къде ще бъде той\", заяви още министърът на младежта и спорта, цитиран от \"Топспорт\". Сподели:", "date": "2019.04.13", "title": "Министър Кралев с изключително важни думи за \"армейците\""}
{"url": "https://pik.bg/%D0%BF%D0%B5%D1%87%D0%B5-%D1%81%D0%B5-%D1%80%D0%BE%D0%BA%D0%B0%D0%B4%D0%B0-%D0%BD%D0%B0-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-news833620.html", "text": "Манчестър Юнайтед вече има набелязан халф за заместник на Андер Ерера, ако испанецът си тръгне от \"Олд Трафорд\" през лятото. Договорът на полузащитника Ерера изтича и за момента двете страни не могат да постигнат споразумение за подновяването на контракта, а сериозен интерес към Андер проявява Пари Сен Жермен. Така е много вероятно 29-годишният Ерера да напусне Ман Юнайтед. Трансферни информации пък сочат, че \"червените дяволи\" имат вариант за негов заместник в лицето на Идриса Гай от Евертън. 29-годишният сенегалецът е харесан лично от мениджъра Оле Гунар Солскяер, който има желание да го вземе в състава на Манчестър Юнайтед. Привличането му едва ли ще е особен проблем за \"червените дяволи\", тъй като цената, поставена от Евертън е около 30 милиона паунда. Сподели:", "date": "2019.04.13", "title": "Пече се рокада на \"Олд Трафорд\"..."}
{"url": "https://pik.bg/%D0%BA%D0%BB%D1%8E%D1%87%D0%BE%D0%B2%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BA%D1%80%D0%B0%D0%BB%D0%B5%D1%82%D0%B5-news833825.html", "text": "Ръководството на Реал (Мадрид) завърши последните бюрократични нюанси преди началото на реконструкцията на \"Сантяго Бернабеу\". Отборът се очаква да има най-модерният футболен стадион в света след някоя и друга година, след като преди броени дни бе представен мащабния проект. Испанският клуб ще получи заем в общ размер на 575 милиона евро за период от 30 години при ставка от 2.5%. Средствата ще бъдат кредитирани в клуба на три транша - през юли 2019 година, 2020 година и 2021 година. Отборът ще започне да изпълнява задълженията си по заема през 2023 година, а годишната вноска ще възлиза на 29,3 милиона евро. Плащанията ще продължат до 2049 година включително, акцентира \"Гол\". Началото на реконструкцията на клубния стадион ще започне през май месец тази година. Сподели:", "date": "2019.04.13", "title": "Ключова новина за \"кралете\""}
{"url": "https://pik.bg/%D1%82%D0%B5%D0%BC%D0%B8%D0%B4%D0%B0-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D1%80%D0%BE%D1%82%D0%B2%D0%B5%D0%B9%D0%BB%D0%B5%D1%80%D0%B8%D1%82%D0%B5-%D0%BD%D0%B0%D1%85%D0%B0%D0%BF%D0%B0%D0%BB%D0%B8-%D1%82%D1%80%D0%B8-%D0%B4%D0%B5%D1%86%D0%B0---%D1%81%D1%8A%D0%B4%D1%8A-news833879.html", "text": "Прокуратура поиска постоянен арест за Полина Шишманова. Жената остана безмълвна пред съда и скри лицето си. В началото на съдебното заседание тя се разплака и се наложи съдът да я успокои. Според съдаq адекватната мярка е гаранция от 1000 лева, защото месечният доход й е 1500 лева. Тя трябва да я внесе до 10 дни, предава Нова телевизия. Съдът счете, че има доказателства, че е извършила престъплението - не е положила достатъчно грижи и те са причинили средна телесна повреда - обезобразяване на долни крайници на три деца. Шишманова твърди, че кучетата са откраднати, а съседи разказват как същия ден мъжът й Красимир разказал, че са се погрижили и кучетата ги няма. Няма разбити ключалки на клетките им. Съдът заключи, че или кучетата са пуснати от собствениците си или са избягали от дома си. Обвиняемата е била длъжна и е трябвало да предвиди, че кучетата са агресивни и могат да причинят увреждане на животни или хора. Събрани са достатъчно доказателства, че Шишманова е съпричастна към престъпленията, смята съдът, но допълни, че за обвинителен акт трябва да се съберат още доказателства. Няма опасност да се укрие, трудовозаета е, има чисто съдебно минало, няма и противообществени прояви. С това чисто съдебно минало най-вероятната присъда е до 5000 лева глоба. Има обаче обясним и обществен интерес. Сподели:", "date": "2019.04.13", "title": "ТЕМИДА: Поискаха постоянен арест за собственичката на ротвейлерите, нахапали три деца - съдът реши друго"}
{"url": "https://pik.bg/%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-%D0%BD%D0%B0%D0%BF%D1%83%D1%81%D0%BD%D0%B0-%D1%81%D1%8A%D1%8E%D0%B7%D0%B0-%D0%BD%D0%B0-%D1%8E%D0%B6%D0%BD%D0%BE%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%B8-news833782.html", "text": "Аржентина се оттегли от Съюза на южноамериканските нации, съобщи ТАСС, цитирана от „Фокус”. Причина за това е несъгласието на управляващите в страната с дневния ред и кризата вътре в обединението. Това съобщи министерството на външните работи на републиката. „Аржентина денонсира Договора за създаване на Съюза на южноамериканските нации“, се казва в изявление. Според министерството на външните работи, решението да се оттегли от Съюза е свързано, наред с други неща, с „идеологически оцветения дневен ред на сдружението, който е далеч от целите, поставени по време на неговото създаване“. В допълнение, аржентинските власти отбелязаха, че организацията „е в криза, изразена в двугодишното отсъствие на генералния секретар“. През март президентите на Аржентина, Бразилия, Колумбия, Парагвай, Перу, Чили и Еквадор подписаха споразумение за създаване на нов регионален блок - Форум за развитие на Южна Америка. Сподели:", "date": "2019.04.13", "title": "Аржентина напусна  Съюза на южноамериканските нации"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D0%BC-%D0%B4%D0%B0%D0%BB%D0%B8-%D1%82%D0%BE%D0%B9-%D0%B5-%D0%B3%D0%BE%D1%82%D0%BE%D0%B2-%D0%B7%D0%B0-%D0%B1%D1%80%D0%B0%D0%BA-news833310.html", "text": "Обичате се, но той още не ви е предложил. Как да проверим дали мъжът до нас е готов за сериозно обвързване? В хода на дългата връзка неминуемо се ражда въпроса: Готов ли е той за брак? Ако наблюдаваме любимия мъж и анализираме неговото държание, ще можем да разберем дали той е готов да се ожени. Сексологът и семеен терапевт Наталия Кобилкина дава няколко съвета за тези, които търсят отговор на този въпрос. Ако сте по-смели, повдигнете въпроса директно. Попитайте го как си представя съвместното ви бъдеще. По реакцията му ще разберете дали изобщо се замисля за това. Мъжът, който е готов за брак, споделя, че иска деца, къща, прави планове за вашето общо бъдеще, прогнозира какво ще се случи с връзката ви. Желанието му да стане баща е един от най-ясните знаци, че той е пораснал и е готов да се грижи за някой друг освен за себе си. Той ви е приел за своя партньорка и няма намерение да ви сменя. Ако каже обаче, че това е нещо в далечното бъдеще и има много време - той още не е готов за сериозно обвързване. Наблюдавайте дали е грижовен към близките си. Обикновено грижовните мъже са тези, които са готови да имат семейство. Ако той е заклет ерген, трябва да го научите да се грижи за вас и тогава да прецените дали е готов за брак. Разберете дали е приключил предишните си отношения. Ако още продължава да говори за бившата си, той не е готов за нова връзка, още не е изживял миналото си. Тогава е по-добре да се разделите или да му дадете още време. Мъжът, който е готов за брак, ще ви запознае с близките и приятелите си. Ако планира общи почивки, ремонт или семейния бюджет, той поема ангажимент към вас и връзката ви. А брачната връзка е своеобразно обещание на двамата партньори за едно съвместно съжителство. „Усмихвайте се, забавлявайте се, наслаждавайте се на живота с вашия любим мъж. И дори той първоначално да не е мислил за брак, след като види колко сте очарователна, красива, нежна и любяща, той ще реши, че точно вие ще сте идеалната жена за него“, казва Наталия. Сподели:", "date": "2019.04.13", "title": "Как да разберем дали той е готов за брак"}
{"url": "https://pik.bg/%D0%B4%D0%B0%D0%BD%D1%8A%D1%87%D0%BD%D0%B8-%D0%BF%D0%BE%D0%B4-%D0%BF%D1%80%D0%B8%D0%BA%D1%80%D0%B8%D1%82%D0%B8%D0%B5-%D0%BF%D0%BE%D0%B3%D0%BD%D0%B0%D1%85%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B7%D0%B8-%D0%BC%D0%B5%D0%B6%D0%B4%D1%83-%D1%81%D0%BE%D1%84%D0%B8%D1%8F-%D0%B8-%D0%BF%D0%B5%D1%80%D0%BD%D0%B8%D0%BA-news833827.html", "text": "Нови случаи на нерегламентиран превоз по маршрута София - Перник разкриха инспекторите на „Фискален контрол” вечерта в петък, съобщава БГНЕС. Те са установили, че леки автомобили превозват пътници на цената на автобусен билет на определени интервали от време. Данъчните в ролята на тайни клиенти са се качили в няколко автомобила от спирки на градския транспорт, заплащайки цена от 3 лв. Всички превозвачи без изключение не са издавали фискални документи за парите, които получават от пътниците, като всеки нарушител - физическо лице, установен по време на проверките ще бъде санкциониран с до 500 лв., а превозното средство ще бъде запечатано за срок от 30 дни, допълват от НАП. От приходната агенция отново ще сезират ИА“ Автомобилна администрация“ за констатациите си. Акцията на НАП срещу нелегалните превози започна преди 10 дни и ще продължи в следващите месеци. В приходната агенция има сигнали за над 100 превозни средства, които осъществяват нерегламентиран превоз в страната и чужбина без да отчитат приходите си. Паралелно с проверките на пътя вече текат и инспекции за съответствие на имущество и доходи на 172 собственици на микробуси, които системно преминават през ГКПП. Информация за потенциално нерегламентирани превози е подадена в НАП от „Гранична полиция“, като има физически лица, притежаващи десетки микробуси, движещи се към Западна Европа поне веднъж седмично. Някои от собствениците не са декларирали никакви доходи в последните 5 години, а притежават солиден автопарк и недвижими имоти. Недекларираните доходи ще бъдат обложени с данък, заедно с изтеклите лихви, допълват от НАП. Сподели:", "date": "2019.04.13", "title": "Данъчни под прикритие погнаха нелегалните превози между София и Перник"}
{"url": "https://pik.bg/%D1%81%D0%B2%D0%B0%D1%81%D1%82%D0%B8%D0%BA%D0%B8-%D0%BE%D1%81%D0%BA%D0%B2%D0%B5%D1%80%D0%BD%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D1%86%D0%B8-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news833708.html", "text": "Вандали поругаха паметници в Стара Загора. Посегателствата са били извършени на 11 срещу 12 април. Паметникът на Съветската армия в парк \"Митрополит Методи Кусев\" и Паметникът на антифашистите в парк \"Пети октомври\" са били надраскани със свастики с червена боя. По случая е образувано досъдебно производство. В момента тече разследване за установяване на извършителя, като се проверяват всички версии. Във Фейсбук депутатът от БСП Георги Гьоков призова органите на реда да реагират с цялата строгост на закона, за да не се създава усещане за безнаказаност, което би довело до повторни хулигански прояви. Той отправи апел и към гражданите на Стара Загора да се противопоставят на оскверняването на монументите. Ние сме тези които живеят и ще продължат да живеят в този град, който няма как да е \"добро място за живеене\", след като допуска да се поругават и оскверняват антифашистките и военните му паметници, отсече Гьоков. Сподели:", "date": "2019.04.13", "title": "Свастики оскверниха паметници в Стара Загора"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%86%D1%8F%D0%BB%D0%B0%D1%82%D0%B0-%D0%B8%D1%81%D1%82%D0%B8%D0%BD%D0%B0-%D0%B7%D0%B0-%D0%BC%D0%B0%D1%80%D0%B8%D1%8F-%D0%B8-%D1%80%D0%B0%D1%87%D0%BA%D0%BE%D0%B2---%D0%B5%D1%82%D0%BE-%D0%BA%D0%BE%D0%B9-%D0%B8%D0%B7%D0%B4%D1%8A%D1%80%D0%B6%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B0%D1%82%D0%B0-%D1%81%D0%BB%D0%B5%D0%B4-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0--news833700.html", "text": "Съмненията, че Мария Игнатова е изпаднала в тежка депресия сред поредната раздяла с Димитър Рачков, не се оправдаха. Бившата водеща на \"Господари на ефира\" си живее като принцеса в луксозна къща в \"Драгалевци\". А и раздяла не е терминът, който най-точно да описва сложните отношения между две от най-обичаните телевизионни лица, тъй като в последната година те реално не са били заедно. Инициатори за затоплянето на отношенията между Игнатова и Рачков били братя Халваджиян. Целта им била да ги върнат обратно като двойка водещи на \"Господарите\", за да вдигнат рейтинга на шоуто. Както и стана по-късно. А докато всички си мислеха, че Игнатова и Рачков окончателно са изгладили недодяланите ръбове на бурната си любов, водещите нито са живеели заедно, нито пък са гледали сериозно на отношенията си, имали са отворени отношения, а според пикантна мълва в къщата си в Панчарево Рачков бил навестяван от мистериозна дама, с която е имал парарелна връзка, докато се е виждал и с Мария. Още след първата им раздяла преди две години Мария се върна в къщата на майка си в \"Драгалевци\", където живее и досега, разкрива светското предаване на ПИК TV. Кой издържа Мария след спирането на \"Господари на ефира\", с кои двама мъже блондинката се вижда всеки ден, защо Деси Банова изостави социалните мрежи, кой се настани в апартамента на Антон Хекимян и още клюки за родните ВИП-ове, гледайте сега: Сподели:", "date": "2019.04.13", "title": "ГОРЕЩО В ПИК: Цялата истина за Мария и Рачков - ето кой издържа блондинката след раздялата на годината - само в \"Жълтите новини\""}
{"url": "https://pik.bg/%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D0%B5-%D0%BF%D1%8A%D1%80%D0%B2%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%BF%D0%BE%D0%B4%D0%BF%D0%B8%D1%81%D0%B0%D0%BB-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%B9-%D0%B7%D0%B0-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-news833828.html", "text": "Емил Радев от ГЕРБ/ЕНП е първият български евродепутат, подписал споразумението „Гласувай за животните\", което за съвсем кратко време беше подкрепено със стотици подписи,  съобщиха от пресцентъра на ПП ГЕРБ, цитирани от „Фокус”. „Гласувай за животните\" е споразумение между редица неправителствени организации и кандидатите за членове на Европейския парламент. Инициативата на интерпарламентарната група за защита на животните в ЕП цели да ангажира повече евродепутати да работят през следващия мандат по теми, свързани с опазването и благосъстоянието на животните в ЕС. Със своя глас в Европарламента Емил Радев се обяви за въвеждането на по-високи стандарти за защита на животните в европейското законoдателство. Българският евродепутат апелира Европейската комисия да осигури ефикасно приложение и изпълнение на приетото до момента европейско законодателство във всички държави-членки. Като своя лична мисия Радев определи и въвеждането на интегрирани и съвместими общоевропейски системи за регистрация и идентификация на домашни животни - кучета и котки. Целта е да се гарантира тяхната по-добра защита и проследимост в условията на свободно движение в рамките на единния пазар и с грижа за опазване на общественото здраве. Само преди месец Емил Радев бе отличен и със специална нагрaда за активни дейности за защита на животните в периода 2014 - 2019 г. За изминалите пет години интерпарламентарната група, на която е член, успя да реализира редица инициативи, сред които кампанията за ограничаване на транспортирането на живи животни, мерки срещу нелегалната търговия с домашни любимци и много други. С общите усилия на всички свои представители интергрупата за защита на животните се превърна в основно място за дебати по теми от обществено значение като необходимостта от регистрация и идентификация на домашните животни, предотвратяване трафика на диви животни и гарантиране качеството на местните и млечни продукти достигащи до европейските потребители. Сподели:", "date": "2019.04.13", "title": "Емил Радев е първият български евродепутат, подписал споразумението \"Гласувай за животните\""}
{"url": "https://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D1%81-%D0%B2%D0%B0%D0%B6%D0%BD%D0%B0-%D1%80%D0%B5%D1%87-%D0%BF%D1%80%D0%B5%D0%B4-%D0%B0%D0%BA%D1%82%D0%B8%D0%B2%D0%B0-%D0%B2-%D1%81%D1%82%D0%B0%D0%BC%D0%B1%D0%BE%D0%BB%D0%B8%D0%B9%D1%81%D0%BA%D0%B8-news833897.html", "text": "Цветанов за пореден път даде за пример Стамболийски, Марица и Раковски като бързо развиващи се общини, като уточни, че от началото на мандата само в община Стамболийски са усвоени почти 10 милиона лева по различни проекти - за ремонт на детски градини, за рехабилитация на пътища, за ремонт на поликлиниката и др. „Нито едно евро в България не идва даром, то е благодарение на усилията на правителството и на българските евродепутати от ГЕРБ/ЕНП“, коментира Цветанов и даде за пример работата на евродепутата Андрей Новаков, който извоюва рекорден бюджет за България за следващия програмен период. По думите му България ще получи над 4 млрд. лв. за 2019 г. от Европейския съюз. „Това са с 230 млн. лв. повече спрямо парите за 2018 година. В тази сума се включват пари за пътища и жп линии, за директни плащания за фермерите. Освен това 1 млрд. лв. ще получат селските райони“, обясни зам.-председателят на ГЕРБ и допълни, че за да научат хората за всичко това - представителите на ГЕРБ трябва да са сред тях ежедневно и да обясняват какво е направено от евродепутатите и как с тяхна помощ се променя страната и живота ни. „Благодарение на усилията на евродепутатите роумингът във всички страни от ЕС отпадна, десетократно бяха намалени цените на таксите за преводи в евро, беше поведена борба за двойните стандарти при храните“, посочи той. Цветанов уточни още, че вследствие на по-високата събираемост в приходните агенции и ниската безработица правителството тази седмица отпусна допълнително 50 милиона лева за увеличение на заплатите на медицинските сестри и специалистите по здравни грижи. Той добави, че при управлението на ГЕРБ с 65% е повишена минималната работна заплата, а средната работна заплата – с 50%. Цветан Цветанов коментира, че образованието е основен приоритет на правителството. Той уточни, че средната брутна учителска работна заплата вече изпреварва средната за страната. „Ако имаме добри и мотивирани учители, ще имаме добри специалисти, добри резултати и повече подготвени кадри“, категоричен бе зам.-председателят на ГЕРБ. „Предстои една различна предизборна кампания. БСП ще залагат на фалшиви новини и компромати. Те не могат да предложат алтернатива и знаят, че хората помнят пораженията, които бяха нанесени на страната след управлението на правителството на Орешарски, а именно – спрени еврофондове, 11,5% безработица и огромен дефицит“, отбеляза зам.-председателят на ГЕРБ. „От резултата на Европейските избори зависи не само бъдещето на страната ни, но и бъдещето на Европа. Този вот ще е лакмус за водената политика не само в страната, а навсякъде в Европейския съюз. Европейските ценности, демокрацията, свободното придвижване на хора, мирът и солидарността не са даденост, а трябва постоянно да се защитават от всички нас. Затова е изключително важно да отидем и да гласуваме“, подчерта Цветанов. „Важно е да имаме силен отбор. Днес повече от всякога се нуждаем от обединение, защото на карта е заложено бъдещето на България. Съобразихме се с призива на Жозеф Дол да не се разпиляват десни гласове. И затова направихме това обединение със СДС и Обединени земеделци. Само обединени можем да победим БСП, за да живеем в по - единна, по - благоденстваща и по-силна България и Европа“, завърши зам.-председателят на ГЕРБ. На срещата в Стамболийски присъстваха народните представители от ГЕРБ – Пловдив област ген. Константин Попов, Младен Шишков, д-р Христо Грудев и Запрян Янков, областните ръководители на ЖГЕРБ Евелина Апостолова и МГЕРБ Владимир Пильов, областните ръководители на Старейшини ГЕРБ Борислав Радославов и на Предприемачи ГЕРБ Никола Христозов, кметовете на ГЕРБ в областта – Пламен Спасов, Атанас Балкански, Павел Гуджеров, Стоян Минчев, Мария Белчева, Димитър Иванов, общинските ръководства, общински съветници, както и членове и симпатизанти на ГЕРБ. Общините в страната се променят и това се вижда от всички – подобрена инфраструктура, обновени и санирани детски градини и училища, зелени площи, спортни площадки. Няма община, която да не е усетила положителния ефект от стабилното управление на правителството на Бойко Борисов и от европейската солидарност. Това каза зам.-председателят на ГЕРБ Цветан Цветанов по време на среща със структурата на ГЕРБ-Пловдив област в Стамболийски. Домакин на срещата беше областният координатор на ГЕРБ и кмет на Стамболийски Георги Мараджиев. Сподели:", "date": "2019.04.13", "title": "Цветанов с важна реч пред актива в Стамболийски"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-%D0%BE%D0%BF%D1%80%D0%B0%D0%B7%D0%BD%D0%B8-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D0%B0%D1%80%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%BB%D0%B8%D1%86%D0%B8%D1%8F-%D0%BE%D1%82%D1%86%D0%B5%D0%BF%D0%B8-%D1%80%D0%B0%D0%B9%D0%BE%D0%BD%D0%B0-news833896.html", "text": "Районът около Централна гара в Пловдив е отцепен от полицейски служители. Причина е проверка на сигнал за взривно устройство, получен към 18 часа на телефон 112 днес. На безопасно разстояние полицейските служители са извели гражданите и спрените в периметъра автомобили. Предприети са всички необходими действия за изясняване на сигнала и установяване на подателя му, съобщиха още от пресцентъра на МВР под тепетата. Сподели:", "date": "2019.04.13", "title": "ИЗВЪНРЕДНО: Сигнал за бомба опразни Централна гара в Пловдив! Полиция отцепи района"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D1%81%D1%82%D0%B0%D0%BD%D0%B5-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%BD%D0%B0-%D0%B5%D1%81-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-news833746.html", "text": "AFP, цитирана от \"Фокус\". Министърът на външните работи на ФРГ Хайко Маас се застъпи за задълбочаването на сътрудничество между Германия и Полша, като подчерта, че след излизането на Великобритания от структурите на Общността двете страни може да се превърнат в локомотив на развитието на Европейския съюз, предава „Считам за важно не само Германия и Франция да координират позициите си, но, по мое мнение, също така е важно Германия и Полша да търсят общи отговори, за да сме и двигател на европейското развитие“, подчерта Маас в рамките на на дискусия във Варшава с участието на полския му колега Яцек Чапутович. Маас смята, че след Брекзит Европа ще има „смяна на силите\" и страни като Полша, Испания и Италия ще получат нова роля. „Германия е не само Западна Европа, а Полша не е само Източна Европа. Ние, двете страни, сме в центъра на Европа\", подчерта германският външен министър. „Европа не трябва да се срива заради конфликта между Западна и Източна, Северна и Южна Европа\", предупреди Маас. Сподели:", "date": "2019.04.13", "title": "Германия се готви  да стане локомотив на ЕС след Брекзит"}
{"url": "https://pik.bg/%D0%B1%D0%BB%D1%8A%D1%81%D0%BD%D0%B0%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D0%BB%D0%BE%D0%BD%D0%B4%D0%BE%D0%BD-news833888.html", "text": "Повишена тревога в Лондон. Полицията отцепи улица в района на Холанд парк в британската столица. „Рашъ тудей“ съобщи, че органите на реда са стреляли по превозно средство близо до посолството на Украйна. Свидетели са чули най-малко 10 изстрела. От дипломатическата служба на Киев описаха инцидента като „преднамерено“ нападение срещу паркираната пред посолството кола на посланика. „Беше извикана полиция, която се отзова на сигнала почти незабавно. Автомобилът на нападателя беше блокиран. Въпреки усилията на полицията той успя да удари няколко пъти паркираната пред сградата кола на посланика ни. В отговор на неговите действия полицията беше принудена да открие огън по автомобила на заподозрения. Нападателят е задържан и отведен в полицейското управление“, се посочва в изявление на посолството на Украйна. По време на инцидента украински дипломати и служители на посолството не са пострадали. Мотивите на нападателя остават неясни. Сподели:", "date": "2019.04.13", "title": "Блъснаха колата на украинския посланик в Лондон"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B8%D0%B2%D0%B0%D0%BD-%D0%BA%D0%BE%D1%81%D1%82%D0%BE%D0%B2-%D0%BF%D1%80%D1%8A%D1%81%D0%BD%D0%B0-100-%D0%B1%D0%BE%D0%BD%D0%B0-%D0%B7%D0%B0-%D1%80%D0%B0%D0%B9%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news833031.html", "text": "Зад високите огради на 3-етажния палат на Иван Костов се крие райска градина, видя ексклузивно „Ретро“. Впечатляващият имот, изпъкващ отдалеч с размерите си на прогимназия, се намира в баровския столичен квартал „Драгалевци“. Минувачите често цъкали с език, изумени от голямата къща, но само малцина знаят, че още по-голям лукс се крие отвъд дуварите ѝ. За градината си, излязла като от списание, бившият премиер хвърлил със замах впечатляващите близо 100 хиляди лева. Удоволствието да се буди с красива гледка му струвало прескъпо, а разходите по огромния двор никога не спирали. Откакто Костов е далеч от активния политически живот, той се отдал изцяло на двете си хобита – градинарството и писането. Преди обед задължително подрязвал храстите и поливал райграса, а в следобедните часове залягал над ръкописа на мемоарната си книга. Градината, която блести с огромно и твърде екзотично разнообразие от растения - секвоя, липа, орех, магнолии, рододендрони, мини ели, юки, японски вишни, плачеща върба, перуники, божури, туи, фламинго, майски дъжд, е създадена първоначално от ландшафтен архитект, но след това поддръжката и обновяването останало в ръцете на политика и семейството му. Всяка година те засявали по нещо ново, като негова първа помощничка в агрономството била голямата му дъщеря Яна, за която неотдавна „Ретро“ разкри, че живее в къщата на баща си заедно с италианския си мъж Алесандро Мерлини и тяхната дъщеричка Емма. По идея на Яна Костов се навил да извика бригада, която да направи огромен изкоп насред двора. Почти месец къщата била строителна площадка, но резултатът си заслужавал. В центъра на градината се появило частно езеро, в което Яна развъждала редките и претенциозни водни лилии. Покрай много си пътувания в чужбина тя си открадвала различни идеи и така с баща ѝ преобразили в изцяло японски стил малък кът от двора. Пролетта било любимото време на бившия лидер на ДСБ, защото сега правел разсадите за зарзавата. На скришно за гостите място Костов всяка година засаждал домати, боб и пипер и през цялото лято фамилията консумирали екологични зеленчуци домашно производство. Имали и много овошки, а специално внимание синият лидер не обръщал на прословутите си теменужки, а на ягодите – любимия десерт на жена му Елена. Сподели:", "date": "2019.04.13", "title": "САМО В ПИК И \"РЕТРО\": Иван Костов пръсна 100 бона за райска градина (СНИМКИ)"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%B4%D0%B5%D0%BD%D0%B8%D0%B7-%D1%85%D0%B0%D0%B9%D1%80%D1%83%D0%BB%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BC%D0%B8-%D0%BD%D0%B5-%D0%B7%D0%BD%D0%B0%D1%8F%D1%82-%D1%87%D0%B5-%D1%81%D1%8A%D0%BC-%D0%B6%D0%B5%D0%BD%D0%B0%D1%82%D0%B0-%D0%B4%D0%BE--news833887.html", "text": "Край на спекулациите коя от всички плеймейтки от последната реколта е тази, успяла да превземе сърцето на столичния бохем и ценител на красиви жени Христо Сираков. Късметлийката е сексапилната софиянка Дениз Хайрула. \"Да, признавам, че имаме връзка от няколко месеца. Около Христо винаги има много красиви жени, но както казва той - те са празни момичета. Аз го впечатлих с това, че мога да му дам повече от красота, от сексапил, от секс или каквото и да било. Още не живеем заедно. Преди разликата в годините ме смущаваше. Хората когато видят младо момиче с по-възрастен, веднага си мислят, че става дума за пари. Сега, когато това дойде и до моята глава, аз осъзнах, че не винаги е така, поне в моя случай. Хубавото е, че моите близки приемат Христо и ме подкрепят. Това си е мое решение, те го уважават. Родителите ми не знаят за връзката ни....\", призна Дениз пред ПИК TV. Верни ли са слуховете, че въпреки прясната им любов, Христо Сираков е подарил годежен пръстен, както и ексклузивни горещи снимки на Дениз от новия брой на \"Плейбой\", чиято корица е тя, вижте сега в \"Жълтите новини\": Сподели:", "date": "2019.04.13", "title": "ГОРЕЩО В ПИК: Проговори плеймейтката Дениз Хайрула: Родителите ми не знаят, че съм жената до Христо Сираков - само в \"Жълтите новини\""}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D0%BB%D0%B0%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B6%D0%B5%D0%BB%D0%B5%D0%B7%D0%BD%D0%B8%D1%87%D0%B0%D1%80%D0%B8-news833843.html", "text": "Старши треньорът на Локомотив (София) - Младен Додич, разкри какви са плановете на клуба за лятото. \"Железничарите\" ще се постараят да направят много добра селекция, за да могат през следващия сезон да атакуват промоция за Първа лига, тъй като през настоящата кампания нямат такъв шанс. \"Вече мислим по въпроса. Нуждаем се от поне 4-5 попълнения, с които да вдигнем класата и да засилим конкуренцията. Тепърва ще говорим с ръководството. Вече сме набелязали няколко имена, но нека първо завърши сезонът. В оставащите мачове ще преценим на кои може да се доверим и за следващата кампания\", коментира Додич пред \"Тема Спорт\". Сподели:", "date": "2019.04.13", "title": "Ето какви са плановете на столичните \"железничари\""}
