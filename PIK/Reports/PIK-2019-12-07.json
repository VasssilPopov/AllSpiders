{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%B3%D1%80%D1%8A%D0%BA-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D1%84%D0%B8%D1%80%D0%BC%D0%B0-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D1%88%D0%BE%D1%84%D0%B8%D1%80%D0%B0%D0%BB-%D1%82%D0%BE%D0%B9%D0%BE%D1%82%D0%B0%D1%82%D0%B0-%D1%81%D0%B8-%D0%BF%D0%B8%D1%8F%D0%BD-news889786.html", "text": "49-годишният гръцки гражданин Алекс Алексиос бе осъден на половин година лишаване от свобода с три години изпитателен срок по Закона за движение по пътищата. Присъдата постанови в Районен съд – Сандански съдия Иван Филчев, който призна за виновен А. Алексиос за това, че на 17 октомври тази година е дръзнал да управлява лек автомобил, марка „Тойота Ярис” след употреба на алкохол. От събраните доказателства по делото става известно, че гъркът, който е управител на фирма в Сандански, е спрян за рутинна проверка на ул. „Малашевска” в курортния град от дежурните полицаи, след като е тестван с дрегер, проверката е установила 1,36 примила алкохол в кръвта. Освен лишаването от свобода, Алексиос бе лишен да управлява МПС за срок от половин година. Сподели:", "date": "2019.12.07", "title": "Осъдиха грък, управител на фирма в Сандански, шофирал тойотата си пиян"}
{"url": "https://pik.bg/%D1%8F%D0%BF%D0%BE%D0%BD%D1%81%D0%BA%D0%BE-%D1%81%D0%BF%D0%B8%D1%81%D0%B0%D0%BD%D0%B8%D0%B5-%D1%81%D1%8A%D0%B2%D0%B5%D1%82%D0%B2%D0%B0-%D0%B4%D0%B0%D0%BC%D0%B8%D1%82%D0%B5-%D0%B4%D0%B0-%D0%B2%D1%8A%D0%B7%D1%85%D0%B2%D0%B0%D0%BB%D1%8F%D0%B2%D0%B0%D1%82-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B8%D1%82%D0%B5-%D1%81%D0%B8-%E2%80%9E%D0%BA%D0%B0%D1%82%D0%BE-%D1%81%D0%BE%D0%BA%D1%80%D0%B0%D1%82%E2%80%9C-news889757.html", "text": "Популярно японско списание за мода предизвика лавина от иронични коментари заради статия, в която препоръчва на дамите да ласкаят партньорите си с реплики като „Звучиш като Сократ“, отбелязва македонската телевизия „Сител“, цитирани от „Фокус”. Представителките на нежния пол са насърчени да сравняват мъжете си с гръцкия философ, когато той каже „нещо по-сложно“. През 2018 г. в доклада на Световния икономически форум Япония беше класирана на 110-о място от 149 държави по критерия равенството между половете, припомня телевизията. В резултат на това премиерът Шиндзо Абе настоя за политики, които насърчават овластяването на жените. „Сител“ припомня и думите на Сократ: „Разбира се, ожени се. Ако намериш добра жена, ще бъдеш щастлив, а ако попаднеш на лоша, ще станеш философ“. Сподели:", "date": "2019.12.07", "title": "Японско списание съветва дамите да възхваляват партньорите си „като Сократ“"}
{"url": "https://pik.bg/%D1%82%D1%80%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D1%80%D0%B0%D0%B7%D0%BB%D1%8E%D0%BB%D1%8F%D1%85%D0%B0-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D1%82-news889833.html", "text": "Гръцкият остров Крит беше засегнат от земетресение с магнитуд 4,4 по скалата на Рихтер в събота, съобщи Атинският институт по геодинамика, цитиран от БГНЕС. Трусът бил в 17 часа, а епицентърът е регистриран на 28 километра югозападно от град Сфакия, на юг Крит, на дълбочина 10 километра. По-рано през деня още два труса с магнитуд съответно 4 и 3,5 по скалата на Рихтер разтърсиха острова. Едното земетресение е отчетено на 27 километра, а второто на 26 километра северозападно от малкия остров Гавдос. Сподели:", "date": "2019.12.07", "title": "Три земетресения разлюляха остров Крит"}
{"url": "https://pik.bg/%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%B2%D0%BB%D0%B0%D0%BA-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0-%D0%B4%D0%BE-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news889834.html", "text": "Дерайлирал е пътнически влак преди гара Кърджали. Влакът се е движил по направление Димитровград – село Подкова, съобщава Би Ти Ви. Малко преди град Кърджали е излязъл от релсите първият вагон от композицията. Във влака е имало десетина пътници, никой не е пострадал. Сподели:", "date": "2019.12.07", "title": "Пътнически влак дерайлира до Кърджали, няма пострадали"}
{"url": "https://pik.bg/%D0%BD%D0%B0%D0%B9-%D0%BD%D0%BE%D0%B2%D0%B8%D1%8F%D1%82-%D1%82%D1%83%D1%80%D1%81%D0%BA%D0%B8-%D0%B4%D1%80%D0%BE%D0%BD-%D1%81-%D1%83%D1%81%D0%BF%D0%B5%D1%88%D0%B5%D0%BD-%D0%BF%D1%8A%D1%80%D0%B2%D0%B8-%D1%82%D0%B5%D1%81%D1%82%D0%BE%D0%B2-%D0%BF%D0%BE%D0%BB%D0%B5%D1%82-news889754.html", "text": "Най-новият турски боен дрон, оборудван с последните смарт технологии, премина успешно първия пробен полет, съобщава вестник Yeni Safak, цитирано от „Фокус”. Изданието уточнява, че продължителността на полета е била 16 минути. Излитането и кацането на безпилотния летателен апарат е било изцяло автоматично. Изпитанията са проведени в северозападната част на Турция, уточни базираният в Истанбул производител на дрона. Новопроектираните безпилотни летателни апарати се очаква да се използват за стратегически военни задачи, подчертава изданието. Сподели:", "date": "2019.12.07", "title": "Най-новият турски дрон с успешен първи тестов полет"}
{"url": "https://pik.bg/%D1%81%D0%B0%D1%89-%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D0%B8%D1%85%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-news889721.html", "text": "САЩ възобновиха преговорите с талибаните в Катар, предава „Франс Прес”, цитирана от „Фокус”, като се позовава на източник от администрацията във Вашингтон. Преговорите са подновени три месеца, след като президентът на САЩ Доналд Тръмп рязко спря дипломатическите усилия за излизането на страната от най-дългата война, която е водила – в Афганистан. „САЩ се присъединиха днес към преговорите в Доха. Фокусът на дискусията ще бъде намаляване на насилието, което да доведе до вътрешноафгански преговори и прекратяване на огъня\", поясни източникът, запознат с усилията за прекратяване на конфликта в Афганистан, който продължава близо две десетилетия. Сподели:", "date": "2019.12.07", "title": "САЩ възобновиха преговорите с талибаните"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%BF%D1%80%D0%B5%D0%BC-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%B3%D0%B0%D0%B7-%D0%BF%D1%80%D0%B5%D0%B7-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0%D1%89%D0%BE%D1%82%D0%BE-%D0%BC%D0%B8%D1%81%D0%BB%D0%B8%D0%BC-%D0%B7%D0%B0-%D0%B5%D0%B2%D1%80%D0%BE%D0%BF%D0%B5-news889762.html", "text": "Русия не може да прекрати доставките на газ през Украйна, тъй като се грижи за интересите на европейските и украинските потребители. Това заяви министър-председателят на Руската федерация Дмитрий Медведев в интервю за телевизионната програма „Вести в събота\" , предава TACC, цитирана от „Фокус”. „Прекратяването на доставките е невъзможно по друга причина. Все пак трябва да мислим за европейските потребители и за украинските си колеги\", подчерта премиерът на Русия. На въпрос дали Руската федерация може да забрани на европейските партньори да връщат газ обратно в Украйна, Медведев отговори, че „е доста трудно от гледна точка на технологичния контрол\". Руският премиер обърна внимание и на факта, че правителството в Киев активно въвежда европейското законодателство в газовия сектор, което абсолютно устройва Москва. „Готови сме да работим според европейското законодателство, но трябва да постигнем съгласие по всички основни точки. И тогава можем да възобновим сътрудничеството, включително нашите доставки на газ на украинска територия. И това, между другото, наистина ще бъде от полза за украинските граждани\", изрази увереност Медведев. Украйна може да получава руски газ директно на по-ниска цена, но за това е необходимо да се намери взаимоизгодно решение по въпроса за транзита, заяви още руският премиер. „Независимо дали украинските власти искат или не, очевидно е, че в този случай е необходимо да се стигне до някакъв вариант. Той трябва да бъде взаимно изгоден за двете страни\", подчерта премиерът на Русия. Медведев отбеляза, че Украйна получава руски газ, „но много по-скъпо, отколкото би могла да получава при директни доставки. Говорихме за това с украинските си колеги в различни формати. Тази цена може да е по-ниска, но за това трябва да се договорим\", поясни Медведев. Премиерът на Русия е уверен, че Украйна трябва да изпълни международните си задължения, независимо кой е на власт в Киев. Според Медведев това се отнася изцяло за връщането на дълга към Русия в размер от 3 млрд. долара. В отговор на въпрос дали трябва да се сключват дългосрочни споразумения с Украйна например по отношение на газовите доставки, ако властта в Киев често се променя, Медведев отговори: „Въпросът не е кой е начело на страната, а за спазването на международните задължения. Изхождаме от позицията, че тези задължения трябва да бъдат спазени и от бъдещите лидери на държавата“. Сподели:", "date": "2019.12.07", "title": "Премиерът на Русия: Не може да спрем доставките на газ през Украйна, защото мислим за европейците"}
{"url": "https://pik.bg/%D0%BF%D0%B5%D1%87%D0%B5-%D1%81%D0%B5-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BD%D0%B0-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BF%D0%BE%D0%B3%D0%B1%D0%B0-news889755.html", "text": "26-годишният звезден полузащитник Пол Погба е близо до раздяла с гранда Манчестър Юнайтед. Информация на \"Екип\" сочи, че Погба желае да напусне Юнайтед най-късно през летния трансферен прозорец на 2020-а. Не е изключено да се стигне до многомилионен трансфер на Пол още през тази зима. Твърди се, че визираният френски национал има голямо желание да се вихри на клубно ниво за Реал (Мадрид). Сподели:", "date": "2019.12.07", "title": "Пече се трансфер на звездата Погба"}
{"url": "https://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D0%B2%D0%B0%D0%B4%D1%8F%D1%82-%D1%82%D1%80%D1%83%D0%BF-%D0%BA%D1%80%D0%B0%D0%B9-%D0%BC%D0%BE%D1%81%D1%82%D0%B0-%D0%B2-%D0%B1%D1%83%D1%80%D0%B3%D0%B0%D1%81-60-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news889836.html", "text": "Труп на мъж е открит в морето край Моста в Бургас. Зловещата находка е забелязана малко преди 19 ч. от случайно разхождащ се бургазлия, съобщават от полицията. В момента Моста е ограден от полицаи, на място има и екип пожарникари. Повикан и катер на Морска администрация за вадене на тялото на мъжа. Говорителят на ОДМВР-Бургас Цветелина Радева съобщи, че откритото тяло е на е на 60-годишна психичноболна жена от града. От камерите за видеонаблюдение, монтирани в близост до мястото на инцидента, е видно, че около 18.30 часа жената съблича якето си и влиза във водата, съобщава \"Фокус\". Първоначално тялото е възприето за мъжко поради тъмнината, но след като е извадено от водата и са извършени оперативно-издирвателни действия от страна на полицейски служители, е установена самоличността на жената. По случая е образувано досъдебно производство. Сподели:", "date": "2019.12.07", "title": "Ужасяваща находка: Вадят труп край Моста в Бургас, 60-годишна жена е загинала (ОБНОВЕНА)"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B1%D0%B5-%D0%B8%D0%B7%D0%B2%D1%8A%D1%80%D1%88%D0%B5%D0%BD%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D1%81%D0%BF%D0%B0%D1%81%D0%B8%D1%85%D0%B0-%D0%B1%D1%8A%D0%B1%D1%80%D0%B5%D0%BA%D0%B0-%D0%BD%D0%B0-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news889648.html", "text": "Иновативна безкръвна операция, извършена от уролозите в УМБАЛ Бургас, спаси бъбрека на млада пациентка, запушен заради огромен камък. Ловката техника, приложена от д-р Николай Миринчев и д-р Злата Чолакова, се използва в най-добрите урологични клиники в Европа и света, пише флагман. Нарича се „флексибилна перкутанна нефролитотомия с лазерна литотрипсия“. Под сложното име се крие технология, в която се използва специален апарат, представляващ тръбичка с видеокамера на върха. Той се огъва на 270 градуса и дава възможност за оглед и манипулация с лазер в цялото поле на бъбрека. В стандартната безкръвна операция  този апарат достига до бъбрека през пикочния канал и уретера. Какво се случва в бъбрека се вижда на голям видеоекран и това позволява на оператора да разбие с лазера големи и труднодостъпни камъни. Случаят с младата пациентка обаче е различен – уретерът й е запушен и не позволява апаратът да премине през него. Налага се той да влезе през кожата на гърба. „Тъй като бъбрекът беше много възпален, раздут и пълен с гной, в началото поставихме нефростома. Това е специална тръбичка, която създава канал за оттичането на гнойта. Впоследствие през тази нефростома единият оператор вкарва апарата и започва да разбива камъка през този отвор. Същевременно другият оператор минава по стандартния път през уретера и двете камери в един момент се срещат. Болният през това време лежи по гръб, което облекчава работата на анестезиолога и подаването на анестезията“, обясни д-р Николай Миринчев и обобщи: „Иновативна е позицията на пациента – по гръб, едновременната работа от двете страни – и през кожата, и през уретера, както и използването на флексибилната ендоскопска апаратура“. Пациентката Катя Пецова разказа, че запушването е открито случайно по време на рутинен профилактичен преглед. „Не чувствах нищо, никаква болка, но кръвните изследвания показаха високи левкоцити. Преди време имах бъбречна криза и се усъмниха, че проблемът може да е урологичен. Веднага отидох при д-р Миринчев, който ме прие в отделението. Впоследствие скенерът показа огромният камък и всички се чудиха как мога да ходя с него. Не съм усещала нищо, защото другият бъбрек е поел изцяло функцията на възпаления“, разказа тя. Запушването е открито точно навреме, имало е опасност бъбрекът да спре да работи изцяло. „Много благодаря на д-р Миринчев и д-р Чолакова, чувствам се отлично и не изпитвам никаква болка след операцията“, казва Катя Пецова. Сподели:", "date": "2019.12.07", "title": "Уникална операция бе извършена в Бургас, спасиха бъбрека на млада жена (СНИМКИ)"}
{"url": "https://pik.bg/%D0%B2%D1%8A%D0%BF%D1%80%D0%B5%D0%BA%D0%B8-%D0%B2%D1%81%D0%B8%D1%87%D0%BA%D0%BE-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%D1%81%D0%B5-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D1%81%D1%82%D1%80%D0%BE%D0%B5%D0%B6-%D0%B2-%D0%BA%D1%8A%D0%BC%D0%BF%D0%B8%D0%BD%D0%B3-%E2%80%9E%D0%B3%D1%80%D0%B0%D0%B4%D0%B8%D0%BD%D0%B0%E2%80%9D-news889767.html", "text": "Възражда се проекта за строеж в къмпинг „Градина“, съобкщава БТВ. Според информацията, бистро, бар, търговски обект с обслужващи площи и трафопост, на терен от 5 дка, ще изникнат на метри от морето, след като дейностите започнаха през януари тази година, но бяха замразени, а проектът сега е обновен. Екоинспекцията е издала в края на ноември положителна оценка за съвместимостта за строежа, въпреки че той попада в Защитената зона „Бакърлъка“ за опазване на дивите птици и граничи със Защитената зона „Плаж Градина – Златна рибка“ за опазване на природните местообитания. В терена няма дюни, казват от екоинспекцията, те са в непосредствена блоизост. Територията е урбанизирана, за курортна дейност. Обектът попада в зона „А“ на крайбрежието, предвидено е 20% плътност на застрояването, седем метра максимална височина, 70% озеленяване, половината, от което, да са дървета. От екоинспекцията посочват, че строежът ще засегне минимално защитената зона и няма да повлияе особено на птиците, въпреки че е намалена буферната зона, свободна от застрояване. Възложител е „Градина“ АД, зад което стои известният бизнесмен Людмил Стойков. Сподели:", "date": "2019.12.07", "title": "Въпреки всичко: Възражда се проекта за строеж в къмпинг „Градина”"}
{"url": "https://pik.bg/%D0%BC%D0%BB%D0%B0%D0%B4-%D0%B0%D0%BA%D1%82%D1%8C%D0%BE%D1%80-%D0%B4%D0%B5%D1%82%D1%80%D0%BE%D0%BD%D0%B8%D1%80%D0%B0-%D0%BA%D1%8A%D0%B2%D0%B0%D0%BD%D1%87-%D1%82%D0%B0%D1%82%D0%BB%D1%8A%D1%82%D1%83-%D0%BE%D1%82-%D1%81%D1%8A%D1%80%D1%86%D0%B0%D1%82%D0%B0-%D0%BD%D0%B0-%D1%84%D0%B5%D0%BD%D0%BA%D0%B8%D1%82%D0%B5-%D0%B5%D1%82%D0%BE-%D0%BA%D0%BE%D0%B9-%D0%B5-%D0%BD%D0%BE%D0%B2%D0%B8%D1%8F%D1%82-%D1%81%D0%B5%D0%BA%D1%81%D1%81%D0%B8%D0%BC%D0%B2%D0%BE%D0%BB-%D0%BD%D0%B0--news889703.html", "text": "Турция има своя нов секс символ. Синеокият Къванч Татлъту е детрониран безвъзвратно. Става въпрос за любимеца на дамите от всички поколения - Баръш Ардуч . Познаваме Баръш от ролята му в \"Любов под наем\". Там изигра ролята на Йомер и веднага се превърна и в любимец на българската публика. Последната му роля е от сериала \"Гарванът\", където впечатли всички с актьорските си умения. Ардуч обаче е обвързан. Негова приятелка е Гюпсе Озай, с която се запознават по време на снимки през 2014 г. Любовта им обаче избухва по време на снимките на сериала \"Любов под наем\". Е, фенките на Ардуч може все още може да таят надежди - засега сватба не се предвижда, въпреки че актьорът си се представя един ден с жена и деца. Е, признавал е, че си представя всичко това с Гюпсе, но все пак мечтите са безплатни. Самият Баръш е роден в Швейцария, но когато е на 8 г., се мести със семейството си в Истанбул. Сподели:", "date": "2019.12.07", "title": "Млад актьор детронира Къванч Татлъту от сърцата на фенките. Ето кой е новият секссимвол на Турция"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B5-%D0%B8%D0%B7%D0%B1%D1%83%D1%85%D0%BD%D0%B0%D0%BB-%D0%B2-%D0%BE%D0%B1%D1%89%D0%B5%D0%B6%D0%B8%D1%82%D0%B8%D0%B5-%D0%B2-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D0%B3%D1%80%D0%B0%D0%B4-news889837.html", "text": "Сигналът е подаден малко преди 17.00 часа. Пожарни коли и линейки веднага се отзовали на адреса. За щастие пострадали няма, съобщава \"канал 3\". Пламъците са тръгнали от първия етаж на сградата и са предизвикани от късо съединение. Пожар избухна в общежитие в Студентски град в София. Сподели:", "date": "2019.12.07", "title": "Пожар е избухнал в общежитие в Студентски град"}
{"url": "https://pik.bg/%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B3%D0%BD%D0%B0-%D0%BC%D0%B5%D0%BD%D0%B8%D0%B4%D0%B6%D1%8A%D1%80%D0%B0-%D0%BD%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8%D1%8F-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%B1%D0%BE%D0%BA%D1%81%D1%8C%D0%BE%D1%80---%D0%B1%D0%B0%D0%B2%D1%8F%D1%82-%D0%B2%D1%82%D0%BE%D1%80%D0%B8-%D0%BC%D0%B5%D1%81%D0%B5%D1%86-news889617.html", "text": "Софийската районна прокуратура погна Венцислав Георгиев, мениджъра и треньор на починалия в Албания боксьор Борис Станчов. Той се сдоби с обвинение, заради размяна на личните карти на Борис и тази на братовчед му Исус Величков пред Българския професионален боксов съюз. Другото обвинение е за фалшифициране на медицинските изследвания на боксьора. Според обвинението Георгиев е знаел за подмяната на самоличности и умишлено е представил неистински документи пред боксовия съюз. Експертиза установи, че медицинският картон не е изписан от посочения в него лекар и е фалшив, разкрива ежедневник. Георгиев е пуснат на свобода срещу подписка, защото престъпленията, за които е обвинен, не са тежки. Най-леката мярка за неотклонение се изразява в забрана да сменя адреса си, без да уведоми властите. Смъртта на младия боксьор се разследва в Албания, но в България - не. По закон прокуратурата у нас може да разследва престъпления срещу български гражданин в чужбина, когато са накърнени интересите му или по преценка на държавното обвинение. \"В случая с Борис Станчов обективно това не е възможно, защото всички доказателства са в Албания\", коментира говорителят на Софийска градска прокуратура Зорница Таскова. Тя уточни, че прокуратурата може да бъде сезирана и от близки на починалия, но това не е сторено. Никой от роднините на Борис Станчов не е пожелал официално смъртта му да бъде разследвана и в България. Близките на състезателя ще разчитат истината за това от какво е починал да бъде установена от властите в Албания, добавя изданието. Все още се бави съдебната експертиза, която да установи причината за смъртта. Тя се извършва в Албания. Вече трети месец българските власти очакват да приключат изследванията. Те бяха забавени още в началото, защото първоначално албанците искаха да установят кое е починалото лице. За целта родителите на Борис Станчов пътуваха до Шкодра, за да разпознаят трупа. Роднините на починалото момче имат намерение да заведат граждански иск срещу мениджъра Венцислав Георгиев. Те са наели адвокат, който също изчаква експертизата от Албания, за да инициира процес. Борис рухна в петия рунд на мач срещу Ардит Муржа в края на септември. Непосредствено преди срещата е получил медикамент от своя треньор и мениджър. Все още не е известно точно какво е дал наставникът. Сред предположенията на разследващите са за стимулант, който предизвиква агресия на ринга. Сподели:", "date": "2019.12.07", "title": "ОБВИНЕНИЕ: Прокуратурата погна мениджъра на починалия в Албания боксьор - бавят втори месец съдебната експертиза за смъртта на Борис Станчов"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B4%D1%83%D0%BC%D0%B8%D1%82%D0%B5-%D0%BD%D0%B0-%D0%BF%D1%83%D1%82%D0%B8%D0%BD-%D0%B7%D0%B0-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D0%B8-%D0%B8%D0%B7%D0%B3%D0%BE%D0%BD%D0%B5%D0%BD%D0%B8%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81-news889832.html", "text": "Външният ни министър коментира решението, с което Русия изгони български дипломат. Екатерина Захариева обяви, че действията на Москва са били очаквани и дори са се забавили. Още в края на октомври говорителят на руското външно министерство обяви, че Русия ще вземе реципрочни мерки, след като България обяви за персона нон грата техен дипломат Дипломатът, когото Русия изгони, е Георги Пройнов, който е съветник в служба \"Търговско- икономически връзки” в мисията ни в Москва. За външния ни министър дипломатическият ход на Москва няма връзка с изказванията на президента Путин за \"Турски поток“. \"Не мисля, че изказванията на президента Путин за \"Турски поток“ имат общо с предприемане на реципрочната мярка по гоненето на български дипломат\", заяви Захариева пред Нова телевизия. \"Очаквано беше, въпреки че много се забави реакцията на руската страна. Още в края на октомври говорителят на външно министерство направи съвсем кратък коментар тогава, когато ние обявихме за персона нон грата техен дипломат, че най-вероятно тяхната реакция ще бъде реципрочна мярка така, както се случи скоро в Германия. Така че не мисля, че има връзка между двете събития“, добави още тя. \"Не е тайна, че не само Русия има геостратегически интерес към Балканите. Имат и страни от Близкия Изток, има и Китай, има и Турция. И в същото време като че ли все още не всички държави от Европейския съюз са готови да започнат преговори с Република Северна Македония и Република Албания”, заяви Захариева. Тя  напомни, че решението за започване на преговори за членство в ЕС на двете страни се отлага вече три пъти. По думите й българската позиция относно европейската перспектива на Западните Балкани неслучайно винаги е била много ясна и непроменена. \"Ние считаме, че от интерес на България, а и от интерес на Европейския съюз, страните от Западните Балкани да вървят по пътя на демократичните реформи, промени, добросъседство, просперитет и икономическо развитие, така че всичко да бъде добре. Ние сме директни съседи на две от шестте, така че ще продължим подкрепата и да се опитваме с аргументи да убедим все още скептичните държави, че това е ситуация от интерес и на Западните Балкани, и на ЕС“, допълни Екатерина Захариева. Сподели:", "date": "2019.12.07", "title": "Външният министър Екатерина Захариева: Думите на Путин за \"Турски поток\" и изгоненият български дипломат нямат общо"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B0%D1%80%D0%B8%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%81%D0%B5-%D1%81%D0%B3%D0%BE%D0%B4%D0%B8-%D0%B7%D0%B0-35-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%BD%D0%B8%D0%BC%D0%BA%D0%B8-news889042.html", "text": "Старата любов ръжда не хваща за Дарина Павлова, която отново е в обятията на италианския актьор Джулио Берути. Вдовицата на Илия Павлов и секссимволът на Ботуша за известно време бяха прекратили любовните си отношения, но изненадващо предложение за брак пак събрало пътищата им. Самата Дарина се похвали, че е получила от Берути изключителен годежен пръстен, осеян с десетки диаманти. Тя публикува снимка на хванатите им ръце с текст: „Най-добрата връзка е, когато можем да бъдем любовници и най-добри приятели в едно и също време“. Ювелирното бижу, което Павлова, противно на традициите, е поставила вместо на дясната – на лявата ръка, е под формата на змия, чиято глава е голям диамант. Мадам „Мулти“ решила да носи пръстена на левия безименен пръст, защото оттам започвала вена „аморис“, или вената на любовта, която се свързва директно със сърцето. Дали и кога милионершата ще мине под венчилото, не се знае. Макар през този май да навърши 56, тя се чувствала във форма да бъде булка отново. Избраникът ѝ Джулио обаче е с цели 21 години по-млад от нея. Когато любовта им пламна преди време, Дарина не успя да се опази от жълтите медии в Италия, които непрекъснато нищеха аферата им. Именно клюките по техен адрес успели да ги разделят за известно време, но през това лято бизнес дамата довела Джулио в България и двамата били забелязани да летуват в един от хотелите на Павлова на Златни пясъци. В същото време съвсем наскоро скандалната вдовица сподели снимка от сватбения си ден с покойния си мъж Илия Павлов. Обичайно точно по такъв начин, пускайки фотоси и статуси в социалните мрежи, тя отбелязва годишнините от смъртта му и рождените му дни. На гроба на съпруга си Дарина не се е появявала от години, а в България си идва тайно, за да наглежда бизнеса си и да води приятели на почивки в хотелите си по морето и в Боровец. Сподели:", "date": "2019.12.07", "title": "САМО В ПИК И \"РЕТРО\": Дарина Павлова се сгоди за 35-годишен (СНИМКИ)"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%BD%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%B4%D0%BE%D0%BA%D0%BE%D0%B3%D0%B0-%D1%89%D0%B5-%D0%B2%D0%B4%D0%B8%D0%B3%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%81%D0%B2%D0%B8%D0%BD%D1%81%D0%BA%D0%BE%D1%82%D0%BE-%D0%BC%D0%B5%D1%81%D0%BE-news889712.html", "text": "30% по-скъпо свинско месо спрямо миналата година. Няколко седмици преди Коледа цената продължава да се покачва. Една от причините е чумата, която доведе до унищожаването на хиляди прасета в индустриалните комплекси у нас. Най-високите цени на месото у нас за последните 10 години. Килограм свинско месо надхвърля 10 лв., а цените на дребно достигат до 13 лв. С толкова е поскъпнало месото в Русе само за последния месец, като килограм свинско струва с около 2 лв. повече. Повече от 30 години Богомил Бонев транжира месо родно производство. Причината за по-високите цени е африканската чума по свинете, която доведе до унищожаването на 1/5 от тях. На българския пазар внасяме по-евтино месо, предимно от Испания. Африканската чума удари не само родното производство, но и пазарите в Азия. Търговците се оплакват, че все по-малко потребители си купуват от по-скъпото свинско. Има и клиенти, които държат на трапезата си, да имат месо, съобщава Нова телевизия. В месарските магазини в Дупница килограм свинско гони рекорди, а до Коледа ще поскъпне с 3-4 лв. Председателят на Комисията по стоковите борси и тържищата е категоричен, че до няколко месеца паниката на пазара ще затихне. Опасенията на производители и търговци са, че в следващите 1-2 години цените на свинското месо у нас ще останат високи, докато стадата напълно се възстановят. Сподели:", "date": "2019.12.07", "title": "РЕКОРДНО ПОСКЪПВАНЕ: Докога ще вдигат цените на свинското месо"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B9-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BE%D0%BF%D0%B5%D1%80%D0%B5%D0%BD-%D0%BF%D0%B5%D0%B2%D0%B5%D1%86-%D0%B5-%D0%BB%D1%8E%D0%B1%D0%B8%D0%BC%D0%B5%D1%86%D1%8A%D1%82-%D0%BD%D0%B0-%D1%85%D0%BE%D1%81%D0%B5-%D0%BA%D0%B0%D1%80%D0%B5%D1%81%D0%B0%D1%81-news889768.html", "text": "На прощалното си турне в два от градовете - София и Атина изключителният оперен певец Хосе Карерас излиза на сцената с български оперен певец. Публиката е във възторг, а медиите питат кой е любимецът на единия от Тримата тенори? Нищо не може да се сравни с вълнението от това да застанеш пред 12 000 души в най-голямата зала в България и да пееш със своя идол. Най-щастливият момент в живота, сбъдната мечта. Така описва българският оперен певец Росен Ненчев пред БТВ усещането да застане рамо до рамо с един от най-великите оперни певци в света - Хосе Карерас. \"Златен, ден наистина – не крие емоциите си Ненчев. - Дори сега, като се сещам, ми се стяга гърлото, защото емоцията беше наистина невероятна, изключителна. Българската публика беше много топла с нас. Въпреки това, аз не бях притеснен, защото, когато съм до маестро Карерас, той ми дава една неописуема енергия и сила и когато ме потупа по рамото и ми каза: \"Браво моето момче, прекрасно се справяш и за мен това е много зареждащо и аз издържах до края на концерта да бъда мобилизиран, концентриран, да дам всичко от себе си. Върховият момент в живота ми е когато започна \"Моя страна, моя България\" - 12 000 души станаха на крака и аз се разплаках. Това беше изключително\". Преди 3 години Росен Ненчев успява да се пребори за място в майсторския клас на Хосе Карерас в Пезаро, Италия. Подготвяйки се за роля в \"Евгений Онегин\" на Софийската опера и балет, Росен успява да впечатли великия тенор. От 30 участници, Карерас избира именно Росен да закрие концерта по случай завършването на майсторския клас. Това носи на българина много позитиви у нас и медиите го наричат \"любимецът на Карерас\". \"Аз на следващата година заминах пак за майсторския клас с голямото желание, че ще се срещна отново с маестро Карерас и че ще му предложа да се направи концерт – разказа Росен Ненчев. - Бях сигурен, че ще откаже, всъщност когато аз му казах: \"Маестро, канят Ви да направите още един концерт в България, в момента разполагаме с една още по-голяма зала - \"Арена Армеец\", когато пя последния път, нея я нямаше. Ако искате заповядайте, много ще се радвам\" и неговият отговор, който много ме изненада, беше: \"Да, аз много бих се радвал да дойда в България и да пеем заедно на концерта. Това ми дойде като гръм от ясно небе, почудих се дали съм чул правилно, дали става въпрос за мен\". Чудесата не спират до тук. Освен, че Росен се качва на сцената на най-голямата ни зала с Хосе Карерас, маестрото го кани да пеят заедно и в Атина. Заедно със сопраното Илина Михайлова в зала \"Олимпия\" пред 20 000 души тримата изпълняват \"Травиата\". \"Аз си мислех, че концерт като в \"Арена Армеец\" няма как да се повтори повече, но интересното беше, че там залата е два пъти по-голяма - 20 000 души и ние я изправихме на крака с възгласи \"Браво!\", имахме няколко биса, беше фантастичен момент. Мога да кажа, че тези два концерта – емоцията е като да са ми се родили две деца\". Въпреки че не е от музикално семейство, Росен от малък мечтае да бъде оперен певец. Завършва математическа гимназия и финанси, но сцената не спира да го влече. На 19 прави дебюта си в операта. Следват 6 години в Милано, където е солист в \"Театро Сан Бабила\", наречен още \"малката Скала\". \"Аз съм израснал със записите на тримата тенори и за мен маестро Карерас още от детските ми години е бил моят идол . разказва Росен. - Когато пях в предаването \"Като лъвовете\", Ники Априлов ме интервюираше, аз пях \"Либерта\" на Ал Бано и Ромина и след това \"Несум дорма\", той ме попита кое бих предпочел - класическата или популярната музика и аз тогава отговорих, че искам да стана оперен певец като Хосе Карерас\". Росен Ненчев е една от звездите в премиерния за България спектакъл на Софийската опера и балет \"Клетниците\". Сподели:", "date": "2019.12.07", "title": "Ето кой български оперен певец е любимецът на Хосе Каресас"}
{"url": "https://pik.bg/%D0%BE%D0%BF%D1%80%D0%B0%D0%B2%D0%B4%D0%B0%D1%85%D0%B0-%D0%B8%D0%BB%D0%BE%D0%BD-%D0%BC%D1%8A%D1%81%D0%BA-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D0%BA%D0%BB%D0%B5%D0%B2%D0%B5%D1%82%D0%B0-news889716.html", "text": "Репутацията на съоснователя на “Тесла“ Илон Мъск бе изчистена в петък от жури в Лос Анджелис, съобщава БГНЕС. Поводът за иска бе негов пост в „Туитър“, в който обидно нарече британския спелеолог „педофил“. За по-малко от час съдебните заседатели обсъдиха и се произнесоха в полза на Мъск, освобождавайки го от каквато и да е отговорност по делото срещу Върнън Ънсуърт. Конфликтът между Мъск и Ънсуърт се породи през 2018 г. при спасителната акция за 12 момчета от футболен отбор и техния треньор, хванати в капан, в пещера в Тайланд. Спелеологът уязви Мъск, като заяви, че неговото намерение да изпрати подводница по свой дизайн , е чисто и просто „рекламна акция“. Мъск оскърби Върнън Ънсуърт, наричайки го „педофил“. Британският спелеолог заведе иск за обидата и поиска обезщетение в размер на 190 милиона долара от милиардера. Сподели:", "date": "2019.12.07", "title": "Оправдаха Илон Мъск по делото за клевета"}
{"url": "https://pik.bg/%D1%82%D0%BE%D1%87%D0%BD%D0%BE-%D1%82%D0%BE%D0%BA%D0%BC%D0%B0%D0%BA%D1%87%D0%B8%D0%B5%D0%B2-%D0%B7%D0%B0-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D0%BD%D0%B5%D0%BF%D0%BE%D0%B2%D1%82%D0%BE%D1%80%D0%B8%D0%BC%D0%B0-%D0%B8-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BB%D0%B8%D1%87%D0%BD%D0%BE%D1%81%D1%82-%D0%B0%D1%80%D1%82%D0%B8%D1%81%D1%82-%D0%B2-%D0%BF%D1%8A%D0%BB%D0%BD-news889718.html", "text": "Актьорите Антон Радичев и Тончо Токмакчиев си спомниха пред БТВ за голямата Стоянка Мутафова, която си отиде вчера. „Като студен си спомням, как гледах „Големанов”. Наизуст го знаех – разказа Антон Радичев. – Там Калата (б.р. Георги Калоянчев) и Стоянка бяха невероятни. След години аз лично играх в тази пиеса с една роля. Много ми е мъчно за Стоянка. Трябва да гледаме философски на живота и смъртта. Поживя си достатъчно. Не трябваше така да си отива, но това е живота”. „Стоянка бе една от тези, които запалиха искрата да станем актьори в нашето поколение – не скри мъката си Тончо Токмакчиев. - Един от кумирите ни. Първата ми среща с нея бе през телевизора, а след това имах щастие да се запозная с нея и да снимаме заедно. Неповторима и уникална личност. Артист в пълния смисъл. На сцената, в мисленето си. Уникална личност. Такива хора като нея, като Стефан Данаилов не си отиват. Те остават в сърцето ни. За Стефан казваха, че няма човек в страната ни, който да не го познава”. Сподели:", "date": "2019.12.07", "title": "Точно Токмакчиев за голямата Стоянка Мутафова: Неповторима и уникална личност. Артист в пълния смисъл"}
{"url": "https://pik.bg/%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BF%D0%BE-%D0%BE%D1%82%D0%BD%D0%BE%D1%88%D0%B5%D0%BD%D0%B8%D0%B5-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%BA%D0%BE%D0%BB%D0%B5%D0%B1%D0%BB%D0%B8%D0%B2%D0%B0-%D0%BE%D1%82-%D0%B4%D0%B5%D1%81%D0%B5%D1%82%D0%B8%D0%BB%D0%B5%D1%82%D0%B8%D1%8F-news889782.html", "text": "Българският еврокомисар Мария Габриел и евродепутатът Ангел Джамбазки откриха международната конференция \"Западни Балкани\", която се провежда в София. Организатори на събитието са Фондацията за европейска реформа New Direction, вицепрезидент на която е членът на EП и групата на Европейските консерватори и реформисти и заместник председател на ВМРО Ангел Джамбазки, и Международния републикански институт (IRI). „Основна цел на днешната среща е да формулираме няколко важни за България и региона тези. Първата от които е задължителната интеграция и вписване на братски наши държави като Македония, Албания, Косово, Сърбия в общоевропейския разговор и Европейския съюз. Ще проведем разговори за това какви са нашите отношения и какво трябва да се постигне. За нас българите е изключително важно да водим този разговор през правата и законните интереси на нашите сънародници в тези държави“, заяви Джамбазки. Той добави, че по време на събитието трябва да се формулира още веднъж недвусмислена българска позиция по отношение на нашия интерес на Балканите. „Като започнем от Македония, която аз никога няма да нарека нито Северна, нито Южна, нито Горна, нито Долна. Тя за нас е братска втора Българска държава на Балканите. Българската политика по отношение на Македония е колеблива от десетилетия. А ВМРО съществува, защото Македония е външнополитически въпрос. Радвам се, че успях да привлека както моите съюзници от Европейските консерватори конформисти, така и да върнем на Балканите Републиканския институт на САЩ, да ги запознаем с нашата гледна точка и да ги привлечем за съюзници“, допълни евродепутатът. Той подчерта, че основна задача е признаването и гарантирането на правата и законните интереси на българската общност в Македония. „Ако забелязвате, в момента целият разговор се върти около историята. Историята е безспорна, основава се на историческите извори, но остава впечатлението, че нашите приятели се опитват да ни оставят само в тази тема, като спорят за безспорните исторически факти. Всъщност голямата задача в момента е да се формулира българската общност в Македония. Включително и през конституционни промени, защото в конституцията на Македония има няколко държавнотворни елемента и народа, между които албански, египетски, но българския отсъства. Това трябва да бъде променено и поправено“, каза още Ангел Джамбазки. Той обърна внимание на факта, че на конференцията присъстват всички посланици на държавите от Западните Балкани. „За мен това е добър знак и сериозен успех. Задачата ни е да формулираме пред тях конкретни цели и задачи, които да преследваме“, завърши Джамбазки. Мария Габриел пък подчерта, че мястото на Западните Балкани е в Европейския съюз. „Каквото и да се случи по отношение на политическата част на този процес, ние трябва да продължим не само да го заявяваме, но да имаме все повече конкретни общи инициативи и действия, които да показват, че има грижа за региона. Защото, ако Европейският съюз не е в региона, други ще бъдат. За това е много важно, че новата Европейска комисия дава ясна заявка, че Западните Балкани ще бъдат един от водещите приоритети“, каза Габриел. Тя подчерта, че след земетресението в Албания, Европейският съюз е бил сред първите помогнали, като са отделени 15 млн. евро. „На мен много би ми се искало да наблегнем на три важни неща. Това са необходимостта от инвестиции, защото няма местна икономика, няма държава, която може да се развива без тях. Да се наблегне на инвестицията в талантите, защото изтичането на мозъци е много сериозен проблем в този регион. И, разбира се - голямата тема за сигурността“, допълни Мария Габриел. Еврокомисарят изрази задоволство от резултатите от цифровата програма за Западните Балкани и намаляването със 70% на цените на роуминга. „С финансиране от 8 млн. е създадена регионална академия за киберсигурност, над 6 дигитални иновационни хъба. За мен обаче е важно да продължим в рамките на ресора, който ми е отреден, с много по-конкретни инициативи. Давам пример с програмата Еразъм+. Само двама от партньорите ни в региона са част от Евазъм+ - Северна Македония и от февруари тази година Сърбия. Би било добро и важно послание за младите хора от региона да се включат в цялата част на програмата. Защото за момента им казваме „вие сте чужденци за Европейския съюз“, тъй като те участват само в частта на програмата, свързана с третите страни“, каза още Мария Габриел. Тя изрази надежда, че ще се инвестира много сериозно в иновациите. „По програмата „Хоризонт Европа“ може да се изпрати силно послание за хората, работещи в научните изследвания - за рака, здравеопазването, селските райони. Има такива проекти, но са съвсем в началото. Нужни са много повече инвестиции, свързани с даването на перспективи на малките компании. Защото, ако има нещо, което може да ускори перспективата за региона, това е да се даде възможност на малките да творят, да носят полза за местната си икономика, да имат местна работна сила. Това е нещо, което мисля, че ще е добре да направим в рамките на новия мандат. След цифровата програма за Западните Балкани смятам, че е дошло време за иновационна програма за Западните Балкани“, завърши Габриел. В конференцията участват още министърът на околната среда и водите Нено Димов, Роберт Пшчел – старши експерт „Русия и Западни Балкани“ в НАТО, посланикът на Европейския съюз в Косово Наталия Апостолова, народни представители, експерти в областта на геополитиката, международните отношения и националната сигурност, представители на европейските институции и неправителствени организации. На срещата в София се обсъждат ключови теми, свързани с бъдещето на Западните Балкани като сигурност, миграция и присъединяване към НАТО, регионално сътрудничество и укрепване на трансатлантическия ангажимент, предизвикателства и бъдещи важни решения пред региона. Ще бъде проведена и „Кръгла маса на младия политически лидер“ за бъдещето на Западните Балкани. Сподели:", "date": "2019.12.07", "title": "Джамбазки: Българската политика по отношение на Македония е колеблива от десетилетия"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F---%D0%B2%D1%82%D0%BE%D1%80%D0%B0-%D1%81%D0%BC%D1%8A%D1%80%D1%82-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D0%B7%D0%B4%D1%8A%D1%85%D0%BD%D0%B0%D0%BB%D0%B8%D1%8F-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B5%D1%82%D0%BE-%D0%BA%D0%BE%D0%B9-%D0%B5-%D0%BF%D0%BE%D1%87%D0%B8%D0%BD%D0%B0%D0%BB%D0%B8%D1%8F-news889766.html", "text": "Служителят на ДАИКС СОТ Иван Гунев/42/ е починал снощи след сбиване в Капана. След полунощ охранители на фирмата са извели от клуб NO Sens в Капана пияни клиенти, като пред заведението е станало спречкване. Единият от клиентите е ударил единия от гардовете. Друг посетител пък хвърлил чаша по Гунев, който също бил пред клуба. В същото време му прилошало и той загубил съзнание. На място пристигнал екип на Бърза помощ , който се опитал да реанимира охранителя. Въпреки усилията на лекарите обаче той починал. По първоначални данни е получил масиран инфаркт. Извършен е оглед от съдебен лекар на място. По случая са образувани две досъдебни производства - за настъпила смърт без данни за насилие и за причинена телесна повреда по хулигански подбуди. По случая е образувано дп по чл. 127 от нк. В 4 РУ е задържан 22-годишен участник, срещу когото е образувано дп по чл. 131, ал.1, т 12. Трагедията в семейството на Гунев е двойна, защото преди броени дни негов братовчед , който също се казва Иван Гунев, бе убит при пиянско сбиване в карловското село Бегунци, съобщава \"Трафик нюз\". 47-годишният Гунев почина на 30 ноември в болница, след като прекара няколко дни в кома. Във фаталната нощ две компании, които са били в заведение в село Бегунци, са влезли в словесен конфликт. Пред кръчмата скандалът продължил и се стигнало до масов бой. По време на мелето Гунев е получил тежки наранявания. Според неофициални източници, в боя са участвали между 10 и 15 души. Извършителят е задържан. Сподели:", "date": "2019.12.07", "title": "ТРАГЕДИЯ - Втора смърт в семейството на издъхналия охранител в Пловдив! Ето кой е починалият гард (СНИМКИ)"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D0%BF%D0%BE%D1%87%D0%B5%D1%82%D0%B5-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0-%D0%B2%D0%B0%D0%BF%D1%86%D0%B0%D1%80%D0%BE%D0%B2-news889769.html", "text": "Президентът Румен Радев участва в отбелязването на 110 години от рождението на поета Никола Вапцаров. Държавният глава почете паметта на твореца и поднесе цветя пред паметника му в София. Събитията, посветени на 110-ата годишнина от рождението на Вапцаров, се провеждат под патронажа на президента. Пред паметника на твореца неговата племенница Мая Вапцарова почете паметта му със стих на поета, чието творчество е преведено на над 90 езика. Сподели:", "date": "2019.12.07", "title": "Президентът Радев почете паметта на Никола Вапцаров"}
{"url": "https://pik.bg/%D1%81%D0%BB%D0%B0%D0%B2%D1%87%D0%BE-%D0%BF%D0%B5%D0%B5%D0%B2-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D1%84%D0%BE%D0%B2%D0%B0-%D0%B1%D0%B5-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%87%D0%BE%D0%B2%D0%B5%D0%BA-%D0%B3%D0%BE%D1%81%D0%BF%D0%BE%D0%B4-%D0%B9-%D0%B1%D0%B5-%D0%B4%D0%B0%D0%BB-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%BF%D0%B0%D0%BC%D0%B5%D1%82-news889734.html", "text": "Актьорът Славчо Пеев се върна пред БТВ в спомените си около работата си със Стоянка Мутафов. „Животът ме свърза тясно със Стефан Данаилов и Стоянка Мутафова – не скри мъката си от смъртта на двамата гениални актьори Пеев. - Със Стефан още като студенти бяхме близки приятели. Със Стояна пък съм обиколил половината свят. Играли сме много пиеси заедно. Замислих се, че в Народния театър са били Апостол Карамитев – велик, след това Стефан Гецов. В Сатирата – Георги Калоянчев, Григор Вачков, Стоянка Мутафова, Георги Парцарлев, разбира се. Невероятно ниво. Уникални хора. Тази нейна невероятна памет и бе дадена от Бог Заради това и до последно играеше. Помня, преди година пристига в театър да играе с едно такси. Слиза, едвам ходи. Питам я какво става. „Болят ме краката, как ще играя?”. Качих я. Гледам после представлението – тича като кон. Невероятно. Изведнъж и дойде вдъхновение. Сцената я правеше друг човек. Когато дойдох от Добрич в Сатиричния, тя бе женена за един велик човек – Нейчо Попов. Той бе уникална личност. Страхотен артист. Много съм свързан с него, а от там и със самата Стояна. В моя моноспектакъл разказвам за живота си. Снощи на представлениеторазказвах само спомени за Стефан Данаилов и Стоянка Мутафова”. Сподели:", "date": "2019.12.07", "title": "Славчо Пеев: Стоянка Мутфова бе уникален човек. Господ й бе дал невероятна памет"}
{"url": "https://pik.bg/%D0%BE%D1%82-%D0%B0%D0%BF%D0%B8-%D0%BD%D0%B0%D0%BF%D0%BE%D0%BC%D0%BD%D1%8F%D1%82-%D0%B8%D0%B7%D1%82%D0%B8%D1%87%D0%B0-%D0%B2%D0%B0%D0%BB%D0%B8%D0%B4%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8%D1%82%D0%B5-%D0%B2%D0%B8%D0%BD%D0%B5%D1%82%D0%BA%D0%B8-news889722.html", "text": "През януари и февруари 2020 г. изтича срокът на над един милион годишни е-винетки за леки автомобили. Цените на е-винетките за всички категории пътни превозни средства остават непроменени и през 2020 г. Собствениците или водачите на леки коли може да купят уикенд винетка за 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв. За превозните  средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв. Седмичната винетка за тежкотоварните камиони с маса над 12 т и с екокатегория Евро 0, I или II  струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв. До момента през всички канали за продажба водачите на леки и тежкотоварни автомобили са купили 7,8 млн. е-винетки на стойност близо 380 млн. лв. С наближаване на Коледните и Новогодишни празници, когато много шофьори тръгват на път, Агенция „Пътна инфраструктура“ напомня на водачите на автомобили, че  могат проверят валидността на електронната си винетка. Това напомниха от агенцията. От бутона „Проверка на винетка“, чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок на електронната винетка, независимо откъде е купена – от търговски обекти на Агенция „Пътна инфраструктура“ или в търговската мрежа на партньорите на АПИ. Статусът може да е „активен“, „с изтекъл срок“ или „неизползван“ в случаите, когато винетката е купена с отложен старт до 30 дни начална дата на валидност. Сподели:", "date": "2019.12.07", "title": "От АПИ напомнят: Изтича валидността на електронните винетки"}
{"url": "https://pik.bg/%D1%81%D0%B0%D0%BB%D0%BC%D0%BE%D0%BD%D0%B5%D0%BB%D0%B0-%D0%B2-%D0%BF%D0%B8%D0%BB%D0%B5%D1%88%D0%BA%D0%BE%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%D1%85%D0%BE%D1%80%D0%B0%D1%82%D0%B0-news889726.html", "text": "Заразеното със салмонела пилешко от Полша е постъпило в страната поетапно – от март месец досега. Това обясни  проф. Христо Даскалов от БАБХ пред Нова телевизия. Той и д-р Сергей Иванов от Асоциация „Активни потребители” коментираха опасностите за потребителите от въпросното месо. „Последната част е спряна – това са 109 тона”, обясни проф. Даскалов. „Имаме три пътя да обезопасим консуматора – или да върнем пратките, или да бъдат обработени термично, или те да бъдат унищожени. Когато идва месото, то идва с документи, по договор на определена наша фирма. А нотификациите са достъпни за всеки от нас и за фирмите, които купуват месото”, каза проф. Даскалов. Д-р Сергей Иванов пък обясни, че случаите на салмонелоза тази година са 500, а само миналата седмица в София са били 8. „В България обичайно на един доказано болен от салмонелоза се предполага, че има поне още 9, които не са отишли на доктор. На този фон БАБХ за 1 година не е открила нито един случай на храна, заразена със салмонелоза. Освен ако не е предупредена, както в случая от поляците, които са си свършили работата”, коментира д-р Иванов. „Има един вид салмонела, с няколко подвида. Само един подвид има над 2500 сероварианти. Само някой от тях са опасни за човека”, успокои проф. Даскалов. Сподели:", "date": "2019.12.07", "title": "САЛМОНЕЛА В ПИЛЕШКОТО: Какви са опасностите за хората"}
{"url": "https://pik.bg/%D0%B0%D0%BA%D1%86%D0%B8%D1%8F-%D0%B4%D0%B0%D0%BD%D1%8A%D1%87%D0%BD%D0%B8-%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D0%B2-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-15-%D0%BC%D0%BB%D0%BD-%D0%BB%D0%B2-%D0%B4%D1%8A%D0%BB%D0%B3%D0%BE%D0%B2%D0%B5-news889772.html", "text": "Данъчните влязоха в четири вериги заведения в София! Причината са дългове за близо 15 милиона лева. От едно от заведенията, което се намира в столичен мол. Данъчните изнесоха маси, столове и оборудване, което ще бъде обявено за публична продан, съобщава Нова телевизия. Общото между веригите е, че регистрират нови фирми, които оперират едни и същи обекти и трупат дългове за данъци и осигуровки. Данъчните официално отказват коментар, но от наши източници научихме, че предстоят ревизии на собствениците на заведенията и още запечатвания и конфискуване на оборудване. Сподели:", "date": "2019.12.07", "title": "АКЦИЯ: Данъчни влязоха в заведения в София заради 15 млн. лв. дългове"}
{"url": "https://pik.bg/%D0%BE%D1%82%D0%BD%D0%BE%D0%B2%D0%BE-%D0%B2-%D0%BF%D1%8A%D1%82%D0%B8-%D0%BF%D0%BE-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85-%D0%BE%D1%82-%D0%B4%D0%BE%D0%BF%D1%83%D1%81%D1%82%D0%B8%D0%BC%D0%BE%D1%82%D0%BE-%D0%B2-%D0%BD%D1%8F%D0%BA%D0%BE%D0%BB%D0%BA%D0%BE-%D0%B3%D1%80%D0%B0%D0%B4%D0%B0-news889700.html", "text": "Въздухът в няколко града на страната е бил в пъти по-мръсен от допустимото последните часове. Това сочат данните за София, Пловдив, Враца, Ямбол, Кюстендил и Свищов, съобщава Нова телевизия. В петък станцията в „Хиподрума” е отчела средно 150 микрограма на кубичен метър финните прахови частици, при норма - 50. Тази сутрин пък нивото е било малко над 50. Данните на „Еър София” сочат 55 микрограма на кубичен метър. Сподели:", "date": "2019.12.07", "title": "Отново в пъти по-мръсен въздух от допустимото в няколко града"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%81%D0%BF%D0%B5%D1%88%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%BD%D0%BF%D0%BA-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82--news889678.html", "text": "Извънредно заседание на правителството се провежда днес в Министерски съвет. Кабинетът спешно ще разгледа проект на Решение за одобряване на проект на Закон за допълнение на Наказателно-процесуалния кодекс. Проектът, който министрите ще разгледат най-вероятно е свързан с възможността за контрол на тримата големи в съдебната власт. През лятото правосъдният министър Данаил Кирилов обяви, че наесен ще бъдат внесени промени в Наказателно процесуалния кодекс, с които ще бъде възможно председателят на Върховния касационен съд,  председателят на Върховния административен съд и главният прокурор да подлежат на наказателно преследване. Премиерът Борисов заяви, че когато е обсъждан мониторинговият механизъм, е изпратил писмо до ЕК да изпрати указания какво трябва да се направи, за да отпадне механизмът. Венецианската комисия изпраща експерти, провеждат се срещи - в МВР, съдебната система. \"Вчера им беше финалното заседание, излезе анализ - исторически, с препоръки. И както бях обещал - правим извънредно заседание, с което показваме желанието си и готовността да се съобразим с всички препоръки на Венецианската комисия\", заяви Борисов и допълни, че решението ще бъде изпратено до председателя на ЕК Урсула фон дер Лайен. Министър Данаил Кирилов обяви подготвените промени в НПК, с които се доказва, че няма да се засегне независимостта на съдии. \"Предлагаме \"тримата големи\" да имат еднаква подсъдност. Те считат, че така ще бъде накърнена независимостта на съдиите. Ние се съобразяваме с тях и махаме това. Остава само наказателната отговорност на главния прокурор\", поясни Борисов. \"Второ - създава се длъжност прокурор, завеждащ инспекторат във ВКС\", отбеляза министър Кирилов. \"Отново пояснявам. Досега, ако има сигнал или е заподозрян главният прокурор, негов подчинен го разследва и го докладва. С изменението, което правим сега, правим абсолютно независим прокурор, който разследва главния прокурор (при хипотеза - извършено престъпление). Той не е зависим от главния прокурор - разследва и не докладва\", заяви Борисов. \"Третото важно обстоятелство - предложените промени са изцяло в конституционната рамка и по никакъв начин не се засяга функцията на разследване и обвинение. Т.е. създава се фигура, която има независимост и самостоятелност, за да проведе разследването в случай на деяние, извършено от главния прокурор и неговите заместници\", заяви още министър Кирилов. \"И - изслушване на главния прокурор от парламента\", допълни премиерът. Министър Владислав Горанов заяви, че предложението не предвижда допълнителни финансови тежести и одобрява обосновката му. \"Венецианската комисия ни дава възможност да се съобразим с конституцията. И би трябвало вече и съдиите, и прокурорите да се успокоят, да си гледат работата и да не се занимават с партийни дела. Така че приемаме точка първа и използвам, докато медиите са тук, да направя коментар за партийните субсидии. В парламента се предизвика криза, беше прекъснато заседанието на парламента. Ние не можеше да направим кворум да приемем бюджета. Оказа се, че партийните субсидии могат да попречат да се приеме бюджетът. За мое най-голямо съжаление, в момента, в който се гласуваха партийните субсидии, 30 точки ги минахме само за един час Сиреч - другите партии са се интересували само от партийните субсидии\", заяви Борисов. Премиерът заяви, че бюджетът за него е по-важен - защото става въпрос за цяла година как ще се разпределят парите на държавата - в общините, в производството. \"Но това не значи, че темата за партийните субсидии ще я сваля от нашето внимание. На практика, чухме обидни думи - нито съм говорил с Корнелия Нинова (ако тя се е срещала с Валери Симеонов, нека си кажат), но пред мен стоеше само едно нещо - или приемаме бюджета, или си търсете мнозинство. Защото пък другата теза, че предложението на ДПС за финансиране с дарения поставя под риск по-малките политически партии или другите субекти да не могат да намерят финансиране за нормален живот. Затова аз възлагам на финансовия министър да ми направи анализ. Защото ние на сляпо подкрепихме БСП, за да приемем бюджета. Откъде дойде тази цифра 8 лева? На базата на какво, на какви сметки?! Второ - този див популизъм - оставете партиите без финансиране, води рано или късно до диктатура. Демокрацията е доказала, че с работеща многопартийна политическа система дава най-добрите резултати и е най-полезна за хората. Но ние трябва да решим - не само за сумата на субсидията, а и за какво да се харчи тя. Субсидията трябва да бъде регламентирана - за какво ще се дават тези пари. Ние например много харчим за църкви, манастири, джамии, за хора с увреждания, за болни деца. Имаме ли право или не. Всичко това трябва да се регламентира. С тази партийна субсидия можеш ли да правиш телевизия И тук - моето предложение - БНТ и БНР да станат безплатни за всички партийни мероприятия по време на избори. За нас е важно да има правила - за какво могат да се харчат парите, да има рамка. Така че тези, които говорят за брак... Нека разберат, че ние се съгласихме заради бюджета, но сега ще диктуваме ние правилата\", подчерта премиерът. \"Така че, Горанов, говорете с колегите от Обединени патриоти и да върнем темата отново за разискване. Благодаря ви и на вас. Пожелавам ви хубава събота. Ако бях такава неправителствена организация за правата на животните, вчера щях да организирам бурни протести. Убиха шараните! Иначе по Дискавъри - показват как хващат шараните, погалят ги по главата и ги пускат във водата... А на мен ми беше мъчно за рибите като ги дават по телевизията - едвам дишат\", пошегува се накрая премиерът Бойко Борисов. Сподели:", "date": "2019.12.07", "title": "ПЪРВО В ПИК TV: Борисов и министрите спешно променят НПК на извънредно заседание. Премиерът хвърли ръкавица на БСП за партийните субсидии (ОБНОВЕНА)"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D1%89%D0%B5-%D0%B8%D0%BC%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D0%B5%D1%82%D0%BE-%D0%BF%D1%80%D0%B5%D0%B4-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-news889654.html", "text": "Временно се забранява влизането на автомобили в отсечка на ул. „Екзарх Йосиф“. От 19.30 часа до 21.00 часа на 7 декември се забранява влизането на пътни превозни средства с изключение на трамвайните мотриси по ул. „Екзарх Йосиф“ между бул. „Княгиня Мария Луиза“ и ул. „Цар Самуил“ . Временно се забранява паркирането в отсечка на бул. „Джеймс Баучър“ От 8.30 часа до приключване на събитието на 11 декември се забраняват престоят и паркирането на пътни превозни средства на бул. „Джеймс Баучър“ между ул. „Петър Станчев“ и ул. „Червена стена“ от страната на хотел „Маринела“. Промяната в организацията на движение се налага във връзка със събитие на Националното сдружение на общините в Република България. Временно се забранява паркирането в отсечка на ул. „Оборище“. От 15.30 часа до приключване на събитието на 10.12.2019 г. се забраняват престоят и паркирането на пътни превозни средства на ул. „Оборище” между ул. „Кракра” и бул. „Васил Левски“. Промяната в организацията на движение се налага във връзка със събитие, организирано от посолството на Финландия в галерия „Оборище 5“. Столична община информира за организация на движението във връзка с поклонението пред Стоянка Мутафова. От 10.00 до 17.00 часа на 9 декември се забранява влизането на пътни превозни средства по ул. „Стефан Караджа“ между ул. „Г. С. Раковски“ и ул. „6-ти септември“ . Сподели:", "date": "2019.12.07", "title": "Ето какви промени в движението ще има заради поклонението пред Стоянка Мутафова"}
{"url": "https://pik.bg/%D1%80%D0%B0%D0%B7%D0%B3%D0%BE%D0%BD%D0%B8%D1%85%D0%B0-%D1%81%D1%8A%D1%81-%D1%81%D1%8A%D0%BB%D0%B7%D0%BE%D1%82%D0%B2%D0%BE%D1%80%D0%B5%D0%BD-%D0%B3%D0%B0%D0%B7-%D0%B0%D0%BD%D0%B0%D1%80%D1%85%D0%B8%D1%81%D1%82%D0%B8-%D0%B2-%D0%B3%D1%8A%D1%80%D1%86%D0%B8%D1%8F-news889723.html", "text": "До безредиците се стигна след края на масовите шествия, провеждани ежегодно на този ден в памет на застреляния от полицаи15-годишен Алексис Григоропулос през 2008 г. Вчера в Атина в шествието според организаторите е имало над 10 000 души. Безредиците започнаха в района на Политехническия институт. Там анархисти започнаха да атакуват силите на реда и се стигна до използване на сълзотворен газ. Трима души са били арестувани. Заради протестните шествия транспортът из централните атински улици беше преустановен през целия ден и остава парализиран и през нощта. В Солун 2200 души се включиха в подобно протестно шествие. В Патра, където също се стигна до сблъсъци, в шествието участваха 400 души. Гръцката полиция използва сълзотворен газ срещу анархисти в Атина и в Патра, които замерваха сътрудниците на силите на реда с бутилки със запалителна смес и камъни, предадоха ТАСС и Франс прес. Сподели:", "date": "2019.12.07", "title": "Разгониха със сълзотворен газ анархисти в Гърция"}
{"url": "https://pik.bg/%D0%BF%D0%BE%D0%B3%D1%80%D0%BE%D0%BC-%D1%81-%D1%85%D0%B5%D0%BF%D0%B8%D0%B5%D0%BD%D0%B4-%D0%B5%D0%BC%D0%BE-%D0%BD%D0%B5%D0%B3%D1%8A%D1%80%D0%B0-%D0%B2%D1%8A%D1%80%D0%BD%D0%B0%D0%BB-%D0%B1%D0%BE%D1%80%D1%87%D0%B0-%D0%BE%D1%82-5-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%B9%D1%82%D0%BE-%D0%BC%D1%83%D1%82%D1%80%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%B1%D0%B5%D1%81%D0%BE-news889540.html", "text": "Атаката срещу \"Бесо\" стана на 12 август около 18 ч., когато няколко мутри изпотрошиха кръчмата на Негъра на бул. \"Тодор Каблешков\" в столичния кв. \"Борово\". Бабаитите обърнаха масите, забиха ножове в столовете, заплашиха персонала. 10 часа след погрома бе арестуван и сочения като поръчител на престъплението - Красен Кръстев, съдружник на собственика на заведението в цели 5 компании. Дни по-късно се разбра, че погромът е бил заради невърнат дълг от 5 млн. евро. Според неофициална информация, в началото на месец септември Емил Лазаров е започнал плащания към съдружника си Красен Кръстев и войната между тях вече е прекратена. Двамата са си разделили общите фирми и никой нямал претенции към другия. Собственикът на популярния клуб \"Бесо\" Емануил Лазаров, по-известен като Емо Негъра, си е върнал борча, заради който преди 5 месеца мутри потрошиха заведението му. С днешна дата той напълно се е отказал да съдейства на полицията, разследваща случая. Реално досъдебното разследване е било саботирано именно от него, разкрива седмичник. Кръстев и Емо Негъра бяха в изключително обтегнати отношения от началото на годината. В подземния свят се говори, че Красен поръчал мутренската акция срещу \"Бесо\" защото му писнало от некоректността на Лазаров. Вместо да му върне парите, Негъра си купил частен хеликоптер, както и яхта в Гърция. Полицията установи и всичките 4 нападатели, участвали в наказателната акция. Двама бяха арестувани още същия ден, а другите се предадоха месец по-късно. Бригадата биячи бе приближена до Антон Петров-Хамстера и Мартин Антов. Мутрите са от Монтана, откъдето родом е и Красен Кръстев. Сподели:", "date": "2019.12.07", "title": "ПОГРОМ С ХЕПИЕНД: Емо Негъра върнал борча от 5 млн. евро, заради който мутри потрошиха \"Бесо\""}
{"url": "https://pik.bg/%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D1%81%D0%B8%D0%BB%D0%BD%D0%BE-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%87%D0%BA%D0%B8%D1%82%D0%B5-news889663.html", "text": "TACC, цитирана от \"Фокус\". Само 10-15% от влаковете ще се движат през уикенда поради продължаващата стачка на работниците в сектора, а в понеделник, 9 декември, ситуацията също ще бъде доста сложна. Това се посочва в изявление на Френското национално железопътно дружество (SNCF), публикувано в петък и цитирано от \"Поради стачкатa, движението на влаковете ще продължи да се нарушава по всички линии в събота и неделя\", се казва в съобщението. \"В понеделник, 9 декември, обслужването също ще бъде затруднено. SNCF препоръчва на пътниците да отменят или пренасрочат пътуванията си, ако е възможно.\" На всички притежатели на билети се предлага безплатна размяна или възстановяване, дори за билети, които не позволяват възстановяване, но само до посоченото в тях време за отпътуване на влака. Само 15% от влаковете за градски транспорт Transilien ще се движат този уикенд, докато от регионалните влакове на TER ще се движат 10% в събота, 7 декември, и 20% в неделя, 8 декември. Само 17% (един от шест) високоскоростни влакове на TGV ще се движат по маршрутите си до понеделник, информация за международните маршрути не е предоставена, известно е само, че трафикът ще бъде „сериозно нарушен“. Парижката автономна транспортна администрация (RATP) също съобщи за сериозни прекъсвания на трафика в събота. Линии 1 и 14 от метрото в Париж, където влаковете се движат без водачи, остават „без проблемни“. Сподели:", "date": "2019.12.07", "title": "Движението на влаковете във Франция ще бъде силно ограничено заради стачките"}
{"url": "https://pik.bg/%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0%D0%B4%D0%B5-%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news889792.html", "text": "Премиерът на България Бойко Борисов даде за пример собственика на \"Лудогорец\" Кирил Домусчиев за начина, по който управлява и издържа клуба. \"Лудогорец\" показа как когато собственикът лично държи нещата под контрол и се интересува за какво се харчат парите му, клубът върви нагоре и се самоиздържа. Точно обратното е в Левски - през две-три години сменят собствениците, всеки сезон въртят по два отбора и пак не вървят. Футболът може да се издържа сам, но се иска работа\", заяви още министър-председателят на България пред \"Марица\". Сподели:", "date": "2019.12.07", "title": "Бойко Борисов даде за пример \"Лудогорец\""}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-160-%D1%81%D0%BD%D0%B5%D0%B3%D0%BE%D0%BF%D0%BE%D1%87%D0%B8%D1%81%D1%82%D0%B2%D0%B0%D1%89%D0%B8-%D0%BC%D0%B0%D1%88%D0%B8%D0%BD%D0%B8-%D1%81%D0%B0-%D0%B8%D0%B7%D0%B2%D1%8A%D1%80%D1%88%D0%B8%D0%BB%D0%B8-%D0%BE%D0%B1%D1%80%D0%B0%D0%B1%D0%BE%D1%82%D0%BA%D0%B8-%D1%81%D1%8A%D1%81-%D1%81%D0%BC%D0%B5%D1%81%D0%B8-%D1%81%D1%80%D0%B5%D1%89%D1%83-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5-news889706.html", "text": "В София 160 снегопочистващи машини са извършили обработки със смеси срещу заледяване, съобщиха от пресцентъра на Столична община. Извършено е разпръсване на смеси срещу заледяване поради ниските температури и леден дъжд през нощта. Обработки са направени на трасетата на градския транспорт, основни улици във всички райони на Столична община, общински пътища, опасни и стръмни участъци и мостове, както и Южната дъга на Околовръстния път. Продължават обработки по улици и булеварди в районите Витоша, Панчарево, Овча купел, Искър и др. През деня при необходимост с цел извършване на обработки може да бъдат затваряни за движение временно пътни участъци. Шофьорите да бъдат внимателни и да карат със съобразена скорост и автомобили оборудвани за движение при ниски температури. Пешеходците да внимават при своето придвижване, защото е възможно образуването на заледявания. В момента градският транспорт се движи по всичките си маршрути при зимни условия. Затруднено е движението на автобусна линия 59 по пътя Владая – Мърчаево и по линия 90 за Бухово. Опесъчаване е направено на пътищата в планината Витоша : Драгалевци – Алеко и Бояна – Златни мостове. Разпоредено е извършването на обработки и почистване на тротоари, прилежащите пространства на спирките на градския транспорт, подлези, пасарелки. Сподели:", "date": "2019.12.07", "title": "В София 160 снегопочистващи машини са извършили обработки със смеси срещу заледяване"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B0%D0%B2%D0%B0%D1%80%D0%B8%D1%80%D0%B0%D0%BB%D0%B0-%D0%BA%D0%BE%D0%BB%D0%B0-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%81%D1%82%D1%80%D1%83%D0%BC%D0%B0-news889838.html", "text": "Временно движението в тунел „Мало Бучино“ на автомагистрала „Струма“ в посока ГКПП „Кулата“ се осъществява в изпреварващата лента поради аварирал автомобил, съобщиха от Агенция 'Пътна инфраструктура\". Сподели:", "date": "2019.12.07", "title": "От последните минути: Аварирала кола затруднява движението по \"Струма\""}
{"url": "https://pik.bg/%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D0%B0%D1%82%D0%B0%D0%BA%D0%B0-%D0%BE%D0%BF%D0%B0%D1%81%D0%B5%D0%BD-%D0%B0%D1%81%D1%82%D0%B5%D1%80%D0%BE%D0%B8%D0%B4-%D0%BC%D0%BE%D0%B6%D0%B5-%D0%B4%D0%B0-%D0%BF%D1%80%D0%B5%D0%BC%D0%B8%D0%BD%D0%B5-%D0%BA%D1%80%D0%B0%D0%B9-%D0%B7%D0%B5%D0%BC%D1%8F%D1%82%D0%B0-news889825.html", "text": "Опасният астероид 1998 HL1, който прелетя през месец октомври на 6,21 милиона километра от Земята, може да ни навести отново след година и пет месеца, съобщава ТАСС, цитирана от БТА. Прогнозата е на Николай Кисельов от Кримската астрофизическа обсерватория. По думите му, възможното следващо приближаване на 1998 HL1 ще бъде след 17 месеца. Руските учени в продължение на няколко нощи са изучавали отразителната способност на астероида. Били получени данни за блясъка на небесното тяло, по който бил определен и неговият размер - 326 метра. По рано диаметърът на астероида се оценяваше на 990 метра. На 25 октомври тази година това небесно тяло премина на 6,21 милиона километра от Земята. Това разстояние е с около 10 пъти по-голямо от това, разделящо Земята и Луната. Сподели:", "date": "2019.12.07", "title": "КОСМИЧЕСКА АТАКА: Опасен астероид може да премине край Земята"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B2%D1%81%D0%B8%D1%87%D0%BA%D0%BE-%D0%B7%D0%B0%D0%BF%D0%BE%D1%87%D0%BD%D0%B0%D1%82%D0%BE-%D0%BD%D0%BE%D1%81%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B7%D0%B0-%D0%BE%D0%B2%D0%BD%D0%B8%D1%82%D0%B5-%D0%BC%D0%B5%D1%87%D1%82%D0%B0%D0%BD%D0%B8%D1%82%D0%B5-%D1%83%D1%81%D0%BF%D0%B5%D1%85%D0%B8-%D1%80-news889680.html", "text": "Всичко започнато ви носи проблеми. Прибързаността е във ваша вреда, въпреки желанието ви да се справите по-бързо със забавянето, наложено от трудностите. Рутината ще ви помогне да се справите със задачите си. Не я подценявайте. Днес сте подложени на изкушения за промени и пътувания. Поднасят ви примамливи предложения за начинания. Не отлагайте дълго отговора си. Ще вложите голяма част от силите си в разработване на нов творчески проект. Дори и да се сблъскате с трудности, те са лесно преодолими. Можете да наберете средства за благотворителна кауза в този ден. Не избързвайте на работното си място. Не са изключени грешки заради прекалената ви самоувереност. Проведете планираните разговори. Всички начинания ще бъдат успешни, ако повярвате в силите си и не се разпилявате. Анализирайте думите на новите си делови познати, за да не изживеете поредното разочарование. Промени ще усложнят отношенията ви на работното място, защото не сте готови за тях. Не препоръчвам да пътувате. Очаквайте информация за бъдещи материални успехи. Сутринта се заемете сериозно със задачите, които ви помагат да приведете в изпълнение професионалните си планове. Срещите и преговорите ви са успешни, а също и деловите пътуванията. Материалните ви успехи са сигурни, благодарение на новите ви делови партньори и на хората, които ви подкрепят. Бъдете особено внимателни при работа с документи и не слагайте подписа си днес. Пазете от измами и самозаблуда в професионално отношение. Не проявявайте излишна доверчивост, ако ви убеждават да се включите в благотворителна кампания. Очаква ви спокоен и хармоничен ден. Пътуване, което ще се наложи да осъществите следобед ще бъде напрегнато и свързано с неприятни разговори, които сте длъжни да проведете. Трудностите са породени от странични фактори, затова не си заслужава да се ядосвате. Резултатите ви на работното място са отлични. В този ден ви очакват положителни промени в материално отношение. Всички делови срещи са успешни. Засилва се интуицията ви. Осъществете замислите си. Успехът е с вас, ако сте свързани с творческа професия.  Възползвайте се от възможността да срещнете подкрепа на идеите си. Сутринта се срещнете с влиятелен познат. Очаквайте недоразумения и разногласия, но ако не се поддадете на емоцията и премълчите ще отминат без последствия. Не си разваляйте настроението. При обсъждане на професионални проблеми не спорете и не се заяждайте. Деловите срещи са затруднени. Осъществете планираните делови срещи и не отказвайте запознанствата. На работното място сте активни и уверени. Радвате се на мечтаните успехи в начинанията, чието начало поставяте днес. От делови, отношенията ви може да се превърнат в интимни. Няма да ви липсват приятни новини и интересни изживявания. Не се ядосвайте, а приемете предизвикателството, ако денят ви е труден. Проблемите на работното място са временни и ще ги разрешите бързо. Очаквайте материални успехи. Обърнете внимание на хората от новото си делово обкръжение и открийте в тях полезни за вас положителни качества. На работното място сте спокойни, но прекалената самоувереност ви вреди. Задълбочете се в задълженията си, за да не допускате грешки. Начинанията ви трябва да са обвързани с полезни делови запознанства. Сподели:", "date": "2019.12.07", "title": "САМО В ПИК! ХОРОСКОПЪТ НА АЛЕНА: Всичко започнато носи проблеми за Овните, мечтаните успехи радват Козирозите"}
{"url": "https://pik.bg/%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%B5%D1%80%D0%B8%D0%B0%D0%BB%D0%B8-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D1%81%D0%B2%D0%B5%D1%82%D0%B0-news889674.html", "text": "Според Forbes, след САЩ, Турция е втората по износ на сериали страна в света. Към днешна дата южната ни съседка е продала 150 телевизионни поредици в 146 страни в Европа, Близкия Изток, Централна Азия, Африка, Северна и Южна Америка. Така турски сериали са гледали около 700 милиона зрители от Русия до Китай, и от Корея до Латинска Америка, пише \"Труд\". Поредицата „Великолепният век“ се превърна в най-гледания турски проект в историята на производството на турски сериали. Поредицата вече е приковала вниманието на над 500 милиона зрители в 70 страни. Миналата година Турция продаде свои телевизионни сериали за над 500 милиона долара. Най-печелившите проекти за миналата 2018 година са: “ Черни пари и любов“, „Север – Юг“, „Перла“,“Карадай“, Безценно време“, „Огледален свят“, „Пепел от рози“, „Забранена любов“, „Езел“, „Възродения Ертугрул“ и „Черна любов“. Турските телевизионни сериали са най-популярни в Чили, Мексико и Аржентина. Първият турски сериал, който се продава с успех в чужбина, е „Забранена любов“ на канала TRT1 от 1975 г. Франция го купува който през 1981 г. на Франция. През 1999-а сериалът „Диво сърце“ е продаден в Казахстан, а през 2008 г. турските продукции започват да превземат и Близкия изток. Излезлият през 2005 г., сериал „Перла“ с участието на Сонгюл Йоден и Къванч Татлъту беше гледан от 85 милиона зрители в арабските страни. Поредицата „1001 нощи“ с Бергюзар Корел и Халит Ергенч се превърна в международна сензация. Проектът имаше високи рейтинги във всички 80 страни, в които се излъчваше. Следващата поредица с Халит Ергенч – „Великолепният век“, завладя света, като беше показан дори в Япония и достигна половин милиард зрители. Въпреки забраната за излъчване в Саудитска Арабия и Египет, сериалът продължава да се гледа през интернет. Това е най-популярната поредица в Йордания, Ирак, Катар, Мароко, Тунис и Алжир, като заема първо място в рейтингите на Азербайджан, Туркменистан, Казахстан, Киргизстан и Узбекистан, както и Албания, Полша, Сърбия, България, Гърция, Македония, Хърватия, Босна и Херцеговина, Унгария и Косово. Сподели:", "date": "2019.12.07", "title": "Турските сериали превземат света"}
{"url": "https://pik.bg/%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B8-%D0%BF%D1%83%D1%82%D0%B8%D0%BD-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D1%81%D0%B8%D1%80%D0%B8%D1%8F-%D0%B8-%D0%B8%D1%80%D0%B0%D0%BD-news889675.html", "text": "The Times of Israel, цитирано от \"Фокус\". Премиерът на Израел Бенямин Нетаняху разговаря с руския лидер Владимир Путин за проблемите на сигурността в Близкия изток, а също и за ситуацията около израелска гражданка задържана в Русия по обвинения за пренос на наркотици, пише израелското англоезично издание Според офиса на Нетаняху, разговорът е бил фокусиран върху Иран, Сирия, потребностите на Израел в областта на сигурността и продължаващата нужда от съществуването на механизма за избягване на конфликти между двете страни, с които да се предотвратят съприкосновения между Израел и Русия в Сирия. Русия подкрепя правителството на Башар Асад и разкритикува предишните израелски въздушни удари насочени към предотвратяване на иранско установяване в близост до северната граница на Израел. Израелската армия заяви, че координира въздушната си кампания с Москва чрез механизма за избягване на конфликти между двете страни, създаден в светлината на значителното военно присъствие на Русия в Сирия. Израел многократно е казвал, че няма да приеме иранско военно установяване в Сирия и че ще отмъщава за всяко нападение срещу еврейската държава оттам. Нетаняху разговаря по-рано през седмицата с американския президент Доналд Тръмп и се срещна с държавния секретар на САЩ Майк Помпео в преговори, които също бяха фокусирани върху Иран, припомня изданието. Израелски служител каза също, че Нетаняху и Путин са обсъдили искането на Израел към Русия да освободи 26-годишната Наама Исахар, която беше осъдена на седем и половина години затвор по-рано тази година заради предполагаема контрабанда на наркотици. Тя е била арестувана през април, след като около 10 грама марихуана бяха намерени в чантата й по време на междинно кацане в Москва. Исахар е летяла от Индия към Израел и не е планирала да напуска по никакъв повод летището в Русия. Разговорът между двамата лидери се проведе в същия ден, когато външният министър на страната Израел Кац се срещна с руския си колега Сергей Лавров в Рим и също повдигна въпроса за Исахар. Телефонният разговор беше вторият в рамките на три седмици между двамата лидери, в който Нетаняху призова Путин да помилва израелската гражданка. Москва заяви, че руският лидер ще разгледа искането. Според съобщенията израелските власти смятат, че Москва използва Исахар, която също има и американско гражданство, като средство за осигуряване завръщането на Алексей Бурков, IT специалист, екстрадиран от Израел в САЩ, където е издирван по обвинения в присвояване. Съобщения в еврейските медии сочат, че израелските служители смятат, че Бурков може да е обвързан с руското разузнаване. Сподели:", "date": "2019.12.07", "title": "Нетаняху и Путин обсъдиха Сирия и Иран"}
{"url": "https://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%82%D1%80%D0%B0%D0%BA%D0%B8%D1%8F-news889803.html", "text": "Не са допуснати сериозни инциденти по пътищата в страната след падналия леден дъжд в някои райони на страната, уточни инспектор Лъчезар Близнаков от Националния координационен център за безопасно движение по пътищата. В рамките на днешния ден са регистрирани около 50 инцидента, но няма сериозно пострадали и няма загинали хора. „През нощта падна леден дъжд.  На магистрала „Тракия“ движението беше изключително затруднено. Но в този координационен център успяхме да създадем организация, така че да не се случат тежки инциденти. Благодарение на създадената организация бяха ангажирани много служители и в районите на  Пазарджик, Пловдив бяха спрени тежките товарни автомобили. Поетапно се възстановява и движението в района, допълни Близнаков. Той обясни, че центърът работи вече близо два месеца и в него си сътрудничат и се координират усилията няколко институции, имащи пряко отношение към безопасността на движението по пътищата. 25 автомобила са изведени в 4 часа сутринта да обработват трасето на АМ \"Тракия\", като температурата е - 6 градуса и започва да вали леден дъжд, посочи   Румен Сачандиск, директор на ОПУ-София. Междувременно се случи верижна катастрофа, която затрудни работата на екипите. С цел овладяване на ситуацията бе определен алтернативен маршрут за движение и бе спряно бяха спрени товарните автомобили в областите Пловдив и Пазарджик. Сподели:", "date": "2019.12.07", "title": "Възстановиха движението по \"Тракия\""}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0%D1%81%D0%B8%D0%BB%D0%B5%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BF%D1%80%D0%B5%D0%B4%D0%B8-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA-news889688.html", "text": "Засилени мерки за сигурност преди студентския празник. 200 000 ще празнуват, а от полицията и пожарната мобилизират допълнителни екипи, съобщава БТВ. Според властите най-честите нарушения на реда в деня на празника са дребните кражби, спречкванията и хулиганството. Хиляди тръгват на път. И тази година сред най-предпочитаните дестинации са зимните курорти. Само в Банско се очакват над 10 000 празнуващи. От МВР отчитат, че миналата година само в периода между 7 и 8 декември в страната са хванати 25 пияни шофьори и още 8 под въздействието на наркотици. Миналата година около празничния ден са засечени над 4 000 нарушения - сред тях употреба на алкохол и наркотици, превишена скорост, шофиране без книжка. Сподели:", "date": "2019.12.07", "title": "Важно: Засилени мерки за сигурност преди студентския празник"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B5-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D0%B2-%D1%86%D0%B5%D1%85-%D0%B7%D0%B0-%D0%B1-news889744.html", "text": "Няма опасност за живота на пострадалите при производствената авария в цеха за биогаз в ямболското село Симеоново, съобщи БНР. Състоянието на тримата работници, които пострадаха при експлозията вчера следобед, е стабилно, няма изтичане на газ. Замерванията на въздуха не показват отклонения от нормите. Инцидентът стана около 15:30 часа в цех за събиране и обработка на животинска тор за производство на метан. Имало е слаба експлозия, единият от пострадалите работници е с нараняване по лицето, нанесени са материални щети на част от цеха. От направените в района замервания на въздуха не са установени отклонения от нормите. „Все още не са ясни причините за експлозията в цеха за биогаз, но се предполага, че реакцията е тръгнала от производствения реактор - коментира собственикът Нено Станев. -  Много е силна експлозията, за да разруши железобетонни стени\". \"Най-тежко пострадалият е с гръдна травма, със счупена гръдна кост. Настанен е в реанимация\", разясни доктор Веселин Цонев. От полицията са категорични, че няма опасност за хората в близкото село Симеоново. Причините за инцидента се разследват. Сподели:", "date": "2019.12.07", "title": "От последните минути: Ето какво е състоянието на тримата пострадали при аварията в цех за биогаз в Ямболско"}
{"url": "https://pik.bg/%D0%BF%D0%BE%D0%B2%D0%B8%D1%88%D0%B0%D0%B2%D0%B0-%D1%81%D0%B5-%D0%BA%D0%BE%D0%BD%D1%81%D1%83%D0%BC%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%B7%D0%B0%D0%BB%D0%BA%D0%BE%D1%85%D0%BE%D0%BB%D0%BD%D0%B0-%D0%B1%D0%B8%D1%80%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news889685.html", "text": "В България се забелязва повишаване на консумацията на безалкохолна бира. Това съобщи пред БНР Ивана Радомирова, изпълнителен директор на Съюза на пивоварите в България. \"През тази и миналата година е около 2 процента от българския пазар, което не е никак малко. Тук имаме доста повишаване, защото допреди няколко години бяхме в рамките на статистическата грешка\", заяви Радомирлова. „В Европейския съюз вече има 10 000 пивоварни”, каза генералният секретар на пивоварите в Европа Пиер - Оливие Бержерон. Сподели:", "date": "2019.12.07", "title": "Повишава се консумацията на безалкохолна бира в България"}
{"url": "https://pik.bg/%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BF%D0%BE%D0%B4%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D1%8A%D1%82-%D0%BA%D1%80%D0%B0%D0%B9-%D0%B3%D1%8A%D0%BB%D1%8A%D0%B1%D0%B5%D1%86-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BB%D0%B5%D0%B4%D1%8F%D0%B2%D0%B0%D0%BD%D0%B5-news889738.html", "text": "Сутринта в района валя дъжд и пътната настилка е като стъкло. На спускане от прохода в посока София-Бургас има завъртял се ТИР и движението в прохода е блокирано. Екип на полицията отбива движещите се от Средногорието към София през село Смолско, и през стария път към Елин Пелин. Главният Подбалкански път София-Бургас е затворен в района на прохода Гълъбец заради заледяване на пътя. Сподели:", "date": "2019.12.07", "title": "Затвориха Подбалканския път край Гълъбец заради заледяване"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D1%89%D0%B5-%D1%80%D0%B0%D0%B1%D0%BE%D1%82%D1%8F-%D0%B7%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-%D1%81-%D0%BA%D0%BE%D0%BD%D0%BA%D1%80%D0%B5%D1%82%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B8-news889740.html", "text": "Още в тази първа седмица на новата работа на Европейската комисия заявяваме, че Западните Балкани за нас са приоритет и може да разчитате на мен за повече конкретни политики. Това каза българският еврокомисар по „Иновации,научни изследвания, култура, образование и младеж“ и заместник-председател на ЕНП Мария Габриел по време на конференция „Западни Балкани“ в НДК. „Когато имаме такъв тип срещи, основното послание е да продължаваме да изграждаме по-силни лостове между ЕС и Западните Балкани. Продължаваме да държим темата високо в дневния ден. Сега е времето, след злополучното решение през октомври, трябва да показваме чрез такива конференции, че мястото на Западните Балкани е в ЕС. Трябва да продължаваме да говорим за общи инициативи. Вярвам в силата на преплетените проекти и като еврокомисар в последните две години и половина се концентрирах върху цифровизацията и конкретните ползи от нея“, допълни тя, цитирана от Фокус. Габриел припомни за конкретната й работа, свързана с падането на цените на роуминга между Западните Балкани и ЕС и посочи, че по-ниските цени на разговори успяват да влияят благотворно върху бизнеса. „Няма как да убедим младите хора в региона да останат в страната си и да се реализират там, няма как да убедим малките и средните предприятия и стартъпите, че има перспектива за тях, ако те немогат да комуникират помежду си“, отбеляза тя. По думите на еврокомисаря целта сега е след две роуминга да бъде изцяло премахнат между ЕС и Западните Балкани. „Това са били от най-трудните ми и комплексни разговори с операторите. Можем да постигнем тази цел“, допълни Габриел. Тя обърна внимание и на важността от общи действия срещу киберпрестъпността. „Имаме няколко ключови други области. Би ми се искало да обърна специално внимание на темата за киберсигурността. Тя стои много високо в дневния ред за всички нас. В рамките на една година и половина успяхме да направим и да имаме вече финансиран проект, регионална киберакадемия, обединяваща шестте партньора, с финансиране от ЕС 8 милиона евро“, допълни Мария Габриел. Сподели:", "date": "2019.12.07", "title": "Мария Габриел: Ще работя за интеграцията на Западните Балкани с конкретни политики"}
{"url": "https://pik.bg/%D1%87%D0%B5%D1%88%D0%BA%D0%B8-%D1%82%D0%B8%D1%80-%D0%BE%D1%82%D0%BD%D0%B5%D1%81%D0%B5-%D0%BF%D0%B5%D0%B6%D0%BE-%D0%BD%D0%B0-%D0%B2%D1%8A%D0%B7%D0%BB%D0%BE%D0%B2%D0%BE-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B5-%D0%B2%D1%8A%D0%B2-%D0%B2%D1%80%D0%B0%D1%86%D0%B0-%D1%81%D0%BD%D0%B8%D0%BC%D0%BA%D0%B8-news889760.html", "text": "Чешки ТИР отнесе \"Пежо\" на възлово кръстовище във Враца. Инцидентът е станал към 10,30 ч. до супермаркет \"Лидл\" до автогарата. ТИР с чешка регистрация пътувал по бул. \"Васил Кънчов\" в посока \"Дунав мост 2\", когато движещото се пред него \"Пежо 307\" внезапно спряло на зелен светофар, съобщава \"Булнюз\". Шофьорът на голямата машина видял, че колата пред него намаля, опитал да спре и се влачил няколко метра, но не успял, заради тежкия си товар и ударил отзад френската кола. Тя била управлявана от около 55-годишен мъж, който пътувал със съпругата си. Свидетели на катастрофата веднага подали сигнал на 112 и на мястото на инцидента пристигнали линейка и пътна полиция. Шофьорът на \"Пежото\" е закаран в центъра за спешна помощ в града под Околчица за изследвания, но по първоначална информация няма сериозни наранявания. Сподели:", "date": "2019.12.07", "title": "Чешки ТИР отнесе \"Пежо\" на възлово кръстовище във Враца (СНИМКИ)"}
{"url": "https://pik.bg/%D0%BF%D0%B0%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80%D0%B0-%D0%BF%D0%BE%D0%B2%D0%B5%D0%B6%D0%B4%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%8A%D0%BC-%D1%84%D1%83%D1%80%D0%BE%D1%80-news889556.html", "text": "Според няколко независими един от друг източника съществува голяма вероятност Матей Казийски отново да приеме покана и да играе за държавния ни тим по волейбол, пише \"Тема Спорт\". Твърди се, че мега звездата може да се завърне в състава на \"лъвовете\" ако Данчо Лазаров бъде сменен като президент на Българската волейболна федерация, а и самата организация промени огромна част от възгледите си. Евентуална смяна на Лазаров на поста и голям брой други рокади във федерацията обаче са възможни да се случат след олимпийската квалификация, която предстои в самото начало на 2020-а. Така ситуацията изглежда изключително интересна и дискусионна. Посрещачът Матей Казийски е на 35 години. Любопитно е дали опитната звезда ще участва за националния ни тим в следващия олимпийски цикъл, а още по-гореща тема е - отворена ли е вратичка Казийски да играе на старта на идната година за България? Съответно в щурм за квота за ОИ 2020, които ще се проведат в Токио (Япония). Страна, в която пък Матей е сред големите звезди на клубно ниво във волейбола. Естествено, завръщане на Казийски в отбора ни особено за предстоящите олимпийски квалификации по-скоро изглежда като желан спортен мираж. Матей при всички положения би бил много сериозно подкрепление за \"лъвовете\", макар и вече да не се намира в най-уникалната си форма. Както е известно - поради невероятните си умения и успехи в залата Матей Казийски е известен и с красноречивото прозвище - Императора. Сподели:", "date": "2019.12.07", "title": "ПАРЕЩА ТЕМА: Императора повежда България към фурор?"}
{"url": "https://pik.bg/%D1%80%D0%B5%D1%81%D1%82%D0%BE%D1%82%D0%BE-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%B7%D0%B0-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-news889727.html", "text": "Сега остава и Христо Иванов да назначите за надзорник... Въпросът е защо правителството угажда, съучаства в мръсната игра на реваншистите около Прокопиев. Но пък какво да очаквам от министри, които приемат убиеца Полфрийман в кабинета си и му се мазнят... Демонстративно, зрелищно заседание на МС в събота. Приемат се експресно промени в НПК, измисля се надзорник на главния прокурор според изискванията на Венецианската комис ия. Очевидно трябва да се издокараме, да се харесаме, да покажем послушание. Национален катаклизъм да бе станал, нямаше така самопожертвователно да се задействат министрите в почивния си ден. Каква е тази Венецианска комисия, че толкова да й лягаме? Извинявайте, но джендъри някакви с неясен статут, чието мнение не е задължително за българското законодателство, а е препоръчително. Въпреки това кабинетът променя първоначалната идея да има надзор не само над главния прокурор, но и над шефовете на ВАС и ВКС. Венецианците - соросоиди това не го приемали: ако имало контрол над висшите съдии, щяло да се тълкува като политическа намеса в съдебната власт. Сякаш главният прокурор не е част от независимата съдебна власт, само съдиите са... Цялата работа ми прилича на връщане на ресто, задето избраха Гешев. \"Сори, сори, бързо ще се поправим. Гешев хем ще е прокурор, хем не. Ще му вържем ръцете.\" Унизително е усещането, че сме колония, че променяме закони за кефа на някого си зад граница. На всички е ясно, че неолибералните глобалисти и техните марионетки у нас - кръгът \"Капитал\" и ДеБъ, натискат за надзора ПЕРСОНАЛНО заради Иван Гешев. И освобождават съдиите от надзор ПЕРСОНАЛНО заради Лозан Панов. Докато Гешев встъпи в длъжност, ще вземат направо да го оставят без гащи. Ампутация на правомощия и влияние, неистов страх от този човек. Кому е нужен циркът с извънредното заседание, предавано от телевизиите на живо? Сякаш нещо фатално се случва в държавата. Защо унизяваме Иван Гешев още преди да е влязъл в кабинета си, защо му извиваме ръцете и по презумпция допускаме, че би могъл да извърши престъпление и се нуждае от институционална опека? За да са щастливи либералките ли? Каква е сделката този път? Мъже, мъже трябват на тази страна. Които държат на думата и народа си, не на брюкселските дантели. Казвам го със самочувствието на човек, който от юли виси с мегафон в ръка пред ВСС, за да гарантира честния избор на новия главен прокурор и да осуети попълзновенията на капиталската шайка. С колегите от ПИК отнесохме стотици псувни и закани, но си заслужаваше. Показахме им, че улицата не е тяхна. Че има и друга гражданска енергия. До такава ярост и отчаяние ги докарахме, че накрая коленичиха пред президента за милост. И сега айде пак аванси от почитаемото правителство. Пак компромиси, пак отстъпление. Какво си мислят - че вечно ще търпим, защото няма алтернатива и в името на \"стабилността\"? Глупост е това, игра с дявола. Сподели:", "date": "2019.12.07", "title": "Рестото на кабинета за Иван Гешев"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B0%D0%BD%D0%B4%D1%80%D0%B5%D0%B0-%D0%B8-%D0%BC%D0%B8%D1%82%D0%BA%D0%BE-%D0%BF%D0%B0%D0%B9%D0%BD%D0%B5%D1%80%D0%B0-%D0%B2-%D0%BD%D0%B5%D0%B2%D0%B8%D0%B6%D0%B4%D0%B0%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82--%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82%D1%8A%D1%82-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D1%87%D0%B0-news889668.html", "text": "Чутовен скандал се заформи между Андреа и бившия й работодател - собственика на \"Пайнер\" Митко Димитров, видя ПИК. След като отцепилата се певица директно оплю концерта на фирмата в началото на седмицата и по-рано днес нарече продуцента \"Алчен манипулатор, който граби от парите на звездите си\", последва безпрецедентна реакция от страна на димитровградската чалга люпилня. Писмото, подписано от \"Пайнер ООД\", бе публикувано на страницата на \"Планета ТВ\". От него стана ясно, че в последните две години Андреа периодично е правила совалки да се върне в компанията, която напусна преди 4 години. Препечатваме писмото до Андреа без редакторска намеса: След всичко това Андреа използва своята собствена медийна трибуна - Инстаграм, за да продължи войната си с Пайнера. Тя изнесе доста неизвестни досега подробности за това как някои певици са толерирани за сметка на други, за опитите на хора от фирмата да пречат на развитието й, за саботирани участия, както и за здравословното си състояние, влошило се неимоверно по време на престоя й в \"Пайнер\". Андреа призна, че е получила паник атаки и е била диагостицирана с преддиабетно състояние. Заплашвана от човек във фирмата, че ако не се оправи, Димитров ще й спре участията, Андреа е излизала на сцена с треперещи крака от стрес и ниска захар. Певицата за пръв път разкри също така, че е претърпяла операция, след като са й открили доброкачествени образувания. Вижте част от емоционалните сторита на Андреа в Инстаграм: Сподели:", "date": "2019.12.07", "title": "ОТ ПОСЛЕДНИТЕ МИНУТИ! Андреа и Митко Пайнера в невиждан конфликт- продуцентът разкри как чалга дивата се молела да се върна във фирмата, а тя контрира: Разби здравето ми!"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%BC-%D1%82%D1%80%D0%B0%D0%BA%D0%B8%D1%8F-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B2%D0%B0%D0%BA%D0%B0%D1%80%D0%B5%D0%BB-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-e-%D0%B7%D0%B0%D1%82%D1%80%D1%83%D0%B4%D0%BD%D0%B5%D0%BD%D0%BE-news889729.html", "text": "Сигнали за няколко верижни катастрофи на АМ „Тракия“ в района на Вакарел в посока София са подадени малко след 6 часа тази сутрин.  По първоначални данни са се ударили няколко автомобила. Пострадали са двама, които са откарани за преглед в болнично заведение. Движението е затруднено, извършва се само в една лента. Пътни полицаи регулират на място. На Цариградско шосе, в района на „Църна маса“, е станал пътен инцидент тази сутрин малко след 9 часа. Няма пострадали, нанесени са само материални щети. Пътна полиция апелира водачите да шофират особено внимателно и да се съобразяват с пътната обстановка. Сподели:", "date": "2019.12.07", "title": "ВНИМАНИЕ! Верижна катастрофа на АМ \"Тракия\" в района на Вакарел. Движението e затруднено"}
{"url": "https://pik.bg/%D0%B4%D0%B0%D0%BD%D1%87%D0%B5%D1%82%D0%BE-%D1%85%D1%80%D0%B8%D1%81%D1%82%D0%BE%D0%B2%D0%B0-%D1%81%D1%82%D1%80%D0%B0%D0%B4%D0%B0-%D0%B7%D0%B0-%D1%84%D0%B8%D0%B4%D0%B5%D0%BB-news889575.html", "text": "\"Още не мога да прежаля Фидел. Преди три години той почина. А на тази снимка се появява за първи път по телевизията през 1959 г. Безспорен лидер, обичан и мразен. Царство му небесно.\" С тези думи голямата изпълнителка Йорданка Христова отбеляза годишнина от кончината на кубински лидер Фидел Кастро. За отношенията между двамата са писани фермани, но никъде певицата категорично не признава, че са били дългогодишни любовници, пише столичен вестник. \"Обичахме се, но пак казвам, любовта ни беше различна, няма да влизам в подробности и да разказвам каква точно\", загадъчно обяснява отношенията си с Кастро симпатичната Христова. Преди време излезе информация, че малко след смъртта на Кастро Данчето е била уведомена, че ще наследи четири картини от него. Произведенията на изкуството имали изключително висока стойност, а приживе самият Ел Команданте заръчал да бъдат изпратени като спомен за любимата му българка. Обичаната естрададжийка обаче категорично не пожела да говори за скъпото й наследство, камо ли да разказва подробности за него пред медиите. \"Фидел даде много на Куба, направи много неща за страната си, но й взе мечтите. Ние сме прекалено малки, за да критикуваме. Историята ще отсъди\", коментира броени часове след новината за смъртта на Кастро Йорданка Христова. Певицата, която всяка зима се радва на слънцето над Острова на свободата, върна лентата назад и разказа, че нейните международни хитове никога не са били спирани от комисии и цензори. \"Испанските представях за кубински и така минаваха по-лесно. Другите - къде с минижуп, къде с усмивка, също ги прокарвах без проблеми, дори без да се налага някой от кръга на Кастро да се застъпва за мен, дори на концертите в чужбина. Никога не съм се възползвала от приятелството си с Фидел\", твърди номер едно у нас - Йорданка Христова. Сподели:", "date": "2019.12.07", "title": "Данчето Христова страда за Фидел"}
{"url": "https://pik.bg/%D0%BF%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%BF%D1%80%D0%B0%D1%89%D0%B0-7000-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news889457.html", "text": "Министерството на отбраната на САЩ в Близкия изток, за да се противопостави на Иран, съобщи Си Ен Ен, позовавайки се на източници от военните среди. В сряда ръководителят на пресслужбата на Пентагона Алиса Фарах отрече информация на вестник \"Уолстрийт джърнъл\", който съобщи с позоваване на американски служители, че администрацията на Вашингтон обмисля разширяване на военното си присъствие в Близкия изток чрез разполагане на Според Си Ен Ен, преразпределянето на войски може да се дължи на необходимостта от засилване на противовъздушната отбрана във връзка с увеличената заплаха от действията на Техеран в региона, включително тези, свързани с доставката на ракети в Ирак. Отбелязва се, че в момента в Пентагона се водят дискусии за това какви точно допълнителни военни способности са необходими в Близкия изток, както и за продължителността на контингента в региона. Отбелязва се, че САЩ могат да използват своите сухопътни, въздушни и военноморски сили, за да засилят присъствието си. обмисля възможността за изпращане на между 4 и 7 хиляди войници 14 000 войски и десетки кораби за противодействие на Иран. Възможно е на първия етап 3-4 хиляди войници да бъдат преразпределени. Сподели:", "date": "2019.12.07", "title": "Пентагонът праща 7000 войници в Близкия изток"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B5%D1%82%D0%BE-%D0%B3%D0%BE-%D0%BA%D0%BE%D0%BB%D0%B5%D0%B4%D0%BD%D0%B8%D1%8F-%D0%B4%D0%BE%D0%BC-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news889023.html", "text": "Коледният дух вече е завладял бившата съпруга на премиера Бойко Борисов. Д-р Стела Костова е декорирала къщата си в щата Калифорния в Америка с украса за чудо и приказ. Макар от години да е емигрант, уважаваната лекарка спазва и българските, и американските традиции. За всеки празник тя преобразява къщата си, а в този период на годината почти всяка седмица променяла детайлите у дома. След като уважила с декорация Хелоуин, а после и националния празник на Америка – Деня на благодарността, д-р Костова осеяла всички стаи и градината си с коледни играчки, фигурки, венци и коледни звезди. Празнични одежди купила и на двете си кучета – Айра и Бетина, към които е изключително привързана. Бившата съпруга на Борисов успешно съчетава домакинството с работата и прекарва всеки свободен миг, обгрижвайки дома си. Сред най-приятните ѝ хобита било градинарството, което я разтоварвало. Заради топлия климат в Калифорния в двора ѝ имало както палми, така и български домати. За щастие, Стела щяла да прекара празниците вкъщи и не се наложило да се включи в масовата евакуация, която се проведе в района заради жестоките пожари, които се разразиха. Жертви на огнения ад станаха стотици нейни съграждани, в това число и филмовата звезда Ръсел Кроу, чието ранчо бе изпепелено до основи. Големият въпрос е дали д-р Костова ще успее да смогне да се прибере в България, за да види внуците си покрай коледните празници. Макар да е на хиляди километри от родината, тя ежедневно се чувала с дъщеря си Венета и нейните двама синове – Бойко-младши и по-малкото му братче Иван. Обикновено гордата баба си идва у нас инкогнито, без да привлича излишно внимание. Сподели:", "date": "2019.12.07", "title": "САМО В ПИК И \"РЕТРО\": Ето го коледния дом на бившата жена на Бойко (УНИКАЛНИ СНИМКИ)"}
{"url": "https://pik.bg/%D0%B1%D0%B5%D0%B7%D0%BE%D0%B1%D1%80%D0%B0%D0%B7%D0%B8%D0%B5-%D0%BC%D0%B0%D1%85%D0%B0%D0%BB%D0%B0-%D0%B2-%D0%B1%D0%B0%D1%82%D0%B0%D0%BD%D0%BE%D0%B2%D1%86%D0%B8-%D0%BD%D1%8F%D0%BC%D0%B0-%D0%B2%D0%BE%D0%B4%D0%B0-%D0%BE%D1%82-27-%D0%BD%D0%BE%D0%B5%D0%BC%D0%B2%D1%80%D0%B8-news889585.html", "text": "Според Петров махала \"Андрейна\" е захранвана от кран в местността \"Крепец\", който дори при обявен воден режим е продължавал да подава вода и към Радомир. Той твърди също, че не е уведомен от ръководството на ВиК, че махалата остава без вода , за да се предприемат бързи мерки. \"До днес жителите на махала \"Андрейна\" повече от седмица нямат вода, а от страна на ВиК не са предприети никакви мерки за решаването на проблема\", пише в писмото си Радослав Петров. Той припомня, че народният представител Любомир Бонев е предупредим министър Аврамова за проблема още през 2018 г. \"За бързото му решаване, спешно трябва да бъде изградено 400 метра ново трасе, което да свърже махалата към водопровода захранващ Батановци. Необходимо е ВиК - Перник да осигури помпа за помпената станция в с.Стефаново, за да може да се увеличи дебитът и да бъде осигурено нормално водоподаване към махала \"Андрейна\", напомня Петров. Жители на махала \"Андрейна\" в град Батановци са без вода от 27 ноември, съобщи общинският пресцентър. Кметът на града Радослав Петров е изпратил писмо за съдействие за водоснабдяване на махалата до министъра на регионалното развитие и благоустройството Петя Аврамова, кмета на Перник Станислав Владимиров и областния управител Емил Костадинов. Сподели:", "date": "2019.12.07", "title": "БЕЗОБРАЗИЕ: Махала в Батановци няма вода от... 27 ноември"}
{"url": "https://pik.bg/%D0%B7%D0%B0%D0%B3%D0%B0%D0%B4%D0%BA%D0%B0%D1%82%D0%B0-%D0%B5-%D1%80%D0%B5%D1%88%D0%B5%D0%BD%D0%B0-%D1%83%D1%87%D0%B5%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BA%D0%B0%D0%BA%D0%B2%D0%B8-%D0%BC%D1%8A%D0%B6%D0%B5-%D1%82%D1%8A%D1%80%D1%81%D1%8F%D1%82-%D0%B6%D0%B5%D0%BD%D0%B8%D1%82%D0%B5-news888986.html", "text": "Учени от университета на Гьотинген анкетираха жени от 180 държави, за да установят кои са най-важните физически черти и особености на характера, които те търсят у потенциалния дългострочен партньор, съобщи в. \"Дейли мейл\". Проучването \"Насоки към идеалния партньор\" показа, че жените по света търсят различни качества у мъжете. Италианките се интересуват най-много от предишните им сексуални подвизи. Американките искат да знаят каква религия изповядват, японките - колко печелят, бразилките - какви са политическите им възгледи. За повечето европейки финансовата сигурност не е толкова важна. Най-малко от нея се интересуват французойките. Европейките не държат и на образованието. То е важно най-много за колумбийките, мексиканките и бразилките. Мъжката черта, която вълнува жените навсякъде по света, е любезността. Що се отнася до външния вид, това е височината - 90 процента от анкетираните се интересуват от нея. Следват приятната усмивка и очите. Повечето жени обаче не се вълнуват толкова много от тялото. От размера на пениса се интересуват само тези с по-богат сексуален опит. Сподели:", "date": "2019.12.07", "title": "ЗАГАДКАТА Е РЕШЕНА: Учени установиха какви мъже търсят жените"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%B5%D0%BA%D0%B7%D0%B5%D0%BA%D1%83%D1%86%D0%B8%D1%8F%D1%82%D0%B0-%D0%BD%D0%B0-%D0%B1%D0%B8%D1%81%D0%B5%D1%80-%D0%BF%D0%B5%D1%82%D0%BA%D0%BE%D0%B2-%D0%B8-%D0%B2%D1%8A%D0%B7%D0%BA%D1%80%D0%B5%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%B0%D0%BB%D0%B5%D1%80%D0%B8-news889011.html", "text": "Съвсем наскоро на път към Армения ми се наложи да престоя два дни в Москва. Зареден с евроатлантически ценности и непресъхваща вяра в благините на западната цивилизация, реших да се разходя в столицата на Мордор, за да злорадствам над страдащите путинисти и да сияя с благороден демократичен блясък в лютия студ. Нашите местни медийни доносни... ох, пардон, анализатори, от 5 години ни обясняват, че в Русия още другия четвъртък започват гладните бунтове и социалните напрежения и е въпрос на време Кървавото джудже от Кремъл да бъде пометено от гнева на озлочестените рашки, които жадуват някой мъжествен като Еманюел Макрон да им е президент. Уви, походът на високомерието из хладната Москва се провали като кампанията на армията на Хитлер за офанзива към руска столицата. Защото дори и човек да е напълно задръстен, самовлюбен и аутистично отдаден на западната цивилизация, няма как да не забележи някои интересни екстри за руските пенсионери. Оказва се, че всички те ползват абсолютно безплатно всички обществени транспортни средства в столицата. Нещо повече - те не плащат нищо и за влаковете, които ходят до градчетата из Подмосковието. Пенсионерите в Москва не плащат или плащат символични суми за вода, ток и газ. И ако това ви изглежда нещо съвсем в реда на нещата, само си представете, че Москва има население колкото три Българии, за да могат мислите ви да добият обем. Тоест евроатлантическото ми високомерие беше свалено като американски \"Стелт\" над Сърбия. Всичко това не означава, че в Русия си нямат социални проблеми - темата за вдигането на пенсионната възраст вече година и нещо възпалява обществените дискусии, подлудява социалните мрежи, обект е на непрекъснати критики, спорове, скандали и обвинения. Но пенсионерските екстри са си факт. И можем да си позволим един-два мига на черна завист. Разказвам тази история не за да лишим от сън Иво Инджев или да запратим в кататония Илиян Василев, а просто да подсилим контраста с това, което се случва в социалната сфера у нас. Веднага след местните избори, които Борисов каза, че е спечелил \"безапелационно\" (\"безапелационно\" повтори и потрети той, което навява съмнения в качеството на неговата почивка и в състоянието на нервната му система), в България пламна огромно социално напрежение, което сериозно разтърси управлението. Първата жертва вече се видя - премиерът ритуално жертва и уволни социалния министър Бисер Петков. Съдбата на Петков в управлението вече е достойна за трилър. Преди година той хвърли оставка в разгара на протестите на майките на деца с увреждания, но след това спешно я оттегли, за да разрешава кризата. Но понеже майките отново излязоха на улицата, а цяло едно поколение бъдещи пенсионери почти разбра, че втората пенсия май ще се окаже пирамида, социалният министър беше пуснат на кучетата. Майките застанаха в негова защита, но Борисов се запъна за неговото връщане, дори пусна пикантни подробности как колегите на Бисер Петков в МС вече не искали да работят с него. Ако питате мен - това е нескопосан опит за пиар, и то на гърба на един вече бивш министър. Пускането на позорна жълтенийка цели да отклони вниманието от огромните социални бомби, които започнаха да бълбукат в българското общество, и бъдещият взрив от тях ще отнесе абсолютно всички. Петков беше отстрелян, а от оредялата кадрова банка на кабинета беше извадена карикатурната фигура на Деница Сачева, която да го замести на поста. Сачева се оказа нещо като универсален бюрократ, от онези политически ГМО-та, които се вписват във всяка среда като вируса на грипа. Кеф ти социално министерство, кеф ти Министерство на образованието. Нещо като преродена форма на бившия СДС лидер Божидар Лукарски, който обясняваше, че еднакво добре може да бъде министър на правосъдието, министър на спорта или министър на икономиката. Тази универсалност ясно разкрива в какъв политически бульон плува управлението и как има мигове, в които самото то си е най-големият враг. Нямам причини да одобрявам Бисер Петков, но заместването му с основния политкомисар на джендърството у нас е смъртоносен ход, който тепърва ще създава политически конвулсии. Въпросът обаче вече не е за съдбата на Петков, нито за пластичността на неговата заместничка, а опира до това достатъчно ли е само една глава да се затъркаля по стълбите, за да бъдат укротени обществените страсти. В хаоса на \"безапелационната си победа\" мнозинството самичко се простреля в крака и с предложението първият ден от болничните да не се плаща. Рядко се е случвало в българската история някоя идея да бъде намразена толкова 15 минути след нейното обявяване. Рейтингът на властта сериозно се разкашля, защото перверзното удовлетворяване на класовия работодателски интерес по този начин изкара на улиците синдикатите и разгневи работещите българи, които видяха в идеята опит за спасяване на коалицията на техен гръб. Много можем да говорим за социалния аспект на предложението и как беше направен опит то да бъде пробутано на базата на фалшиви статистики, които работодателите развяват като хибридна медийна атака. Повече от символично е и негласното признание на държавата, че не може да се пребори с фалшивите болнични и заради това се опитва да реши този проблем на гърба на всички останали. Подобно действие прилича на игра с открит огън в барутен погреб. И въпреки че всички знаем, че идеята принадлежи на Владислав Горанов, който често се е изказвал с класово високомерие по този начин, жертваха Бисер Петков. Само че тук вече говорим не за развиване на социалната система, не за нейното усъвършенстване, а за панически действия по спасяване на спокойствието. Това е големият проблем на ГЕРБ в социалната сфера. Те не знаят какво искат да постигнат, нито имат идея за реформи, зациклили са в калта на безвремието и във вакуума на политическа импотентност. Заради това са превърнали в свръхцел \"стабилността\". Но това винаги означава липса на развитие, липса на усещането за движение. В този смисъл постът на социалния министър в кабинет на ГЕРБ е поредният радиоактивен пост. Първи токсичен стана столът на здравния министър, сега не бих препоръчал на никого със здрав разум да става социален министър. Това са сфери, които са заблатени и напълно забатачени до степен на невъзможност за нормално функциониране. И знаете ли, сега се върнах назад във времето - много реални експерти от години твърдят, че ще стане точно така, но всички приемаха анализите им като някакъв нелеп есхатологизъм и едва когато катастрофата вече се е случила, виждаме колко актуални са били техните предупреждения. Заради това тук пенсионерите не могат да се уредят с екстрите на руските си събратя по съдба и са обречени да бъдат заключени в телевизионната паяжина на ежегодната мистерия \"ще има ли добавка от 40 лева за Коледа към пенсията, или няма да има?\". Това не е социална политика. Това е катастрофа и провал, който някой се опитва да нарече социална политика. Леко встрани, но всъщност ярко доказателство за това, бе изтупването и на Валери Симеонов от прахта и монтирането му за заместник-председател на Народното събрание. Фигурата на патриота е пряко свързана с класовата надменност на кабинета. Защото именно преди година той възпали майките до степен те в дъжд, вятър, сняг и студ да стоят на улицата, за да искат оставката му. Тогава, нека да ви припомня, Симеонов изрази дори съмнение, че децата им са наистина болни, след като нарече майките \"кресливи\". Изобщо този коктейл от арогантност, високомерие, абсолютна липса на съвест и пълен морален фалит днес се опитва да си подсигури последната година от престоя във властта. Именно заради това виждаме възкресяването на Симеонов, политическата екзекуция на Бисер Петков. Това обаче не са действия по решаването на проблемите, това е политическа димна завеса, която да скрие липсата на реална политика, безвремието, което като тумор напълно обезсилва управлението. Ето защо, вървейки в снежната Москва, аз така и не успях да се изпълня с чувство за национална гордост. Точно обратното - гледайки как руската столица уверено върви към бъдещето, с проблемите си, задръстванията, но и с тълпите от млади и целеустремени хора, аз се изпълних с истинска завист. Русия, добра или лоша, търси начини за своето развитие, мисли за модел на своето бъдеще, оглежда се и търси възможности в широкия и гневен свят. И само ние в България се давим в нашето собствено блато, което представяме за велика стабилност. Нито вълк, нито брат, човек за човека е българин, както казваше Левчев. Очевидно е писал това стихотворение за бъдещето, в което живеем днес. Сподели:", "date": "2019.12.07", "title": "САМО В ПИК И \"РЕТРО\"! Александър Симов: Екзекуцията на Бисер Петков и възкресяването на Валери Симеонов"}
{"url": "https://pik.bg/%D0%BB%D0%B8%D0%B4%D0%B5%D1%80%D0%B8-%D0%BD%D0%B0-%D0%BC%D0%B0%D0%BD-%D1%8E%D0%BD%D0%B0%D0%B9%D1%82%D0%B5%D0%B4-%D1%81-%D0%BA%D0%BB%D1%8E%D1%87%D0%BE%D0%B2-%D1%85%D0%BE%D0%B4-news889607.html", "text": "Основни футболисти на Манчестър Юнайтед са споделили пред клубната йерархия, че имат пълно доверие към мениджъра Оле Гунар Солскяер, сочи информация от Острова. Норвежецът е поставен под голямо напрежение след колебливите резултати на Юнайтед досега през сезона. Дори се появиха спекулации, че е много възможно Маурисио Почетино скоро да смени Солскяер начело на Ман Юнайтед. Твърди се обаче, че лидери от съблекалнята на \"червените дяволи\" са се срещнали с шефове на клуба и съответно - футболистите са декларирали подкрепа към Оле Гунар. Манчестър Юнайтед е на 6-ата позиция във временното класиране на Висшата лига за сезона. Сподели:", "date": "2019.12.07", "title": "Лидери на Ман Юнайтед с ключов ход?"}
{"url": "https://pik.bg/%D1%87%D1%83%D0%B4%D0%BE-%D0%B8%D1%81%D0%BF%D0%B0%D0%BD%D1%81%D0%BA%D0%B8-%D0%BB%D0%B5%D0%BA%D0%B0%D1%80%D0%B8-%D1%81%D1%8A%D0%B6%D0%B8%D0%B2%D0%B8%D1%85%D0%B0-%D0%B1%D1%80%D0%B8%D1%82%D0%B0%D0%BD%D0%BA%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%81%D1%8A%D1%80%D1%86%D0%B5%D1%82%D0%BE-%D0%B9-%D1%81%D0%BF%D1%80%D1%8F-%D0%B7%D0%B0-6-%D1%87%D0%B0%D1%81%D0%B0-news889467.html", "text": "Испански лекари направиха чудо и върнаха към живот британка след като сърцето й спряло да работи в продължение 6 часа. 34-годишната Одри Маш изпаднала в тежка хипотермия по време на снежна буря в Пиренеите. Това довело до спиране на сърдечната и дихателна дейност. Тя била спасена с хеликоптер и шест часа по-късно лекари в Барселона успели да я съживят. В болницата тя пристигнала с температура 20 градуса. Лекуващите доктори са категорични, че за първи път виждат връщане към живот след толкова дълго спиране на сърдечната дейност. „Удивително е! Това е истинско чудо, освен ако не мисля, че го дължа на докторите”, споделя британката Одри Маш. „Одри беше напълно неподвижна, в безсъзнание и много вкочанена, когато я намерихме. Имаше съвсем ясни признаци на хипотермия и беше в състояние на шок”, разказва Пере Серал. „По всяка вероятност тази зима няма да ходя в планините, но се надявам през пролетта да съм способна да ходя отново на преходи. Не искам всичко това да ми отнема хобито”, каза още Маш. Сподели:", "date": "2019.12.07", "title": "ЧУДО: Испански лекари съживиха британка, след като сърцето й спря за 6 часа"}
{"url": "https://pik.bg/%D0%B4%D0%B5%D1%8F%D0%BD-%D0%B4%D0%BE%D0%BD%D0%BA%D0%BE%D0%B2-%D1%80%D0%B0%D0%B7%D0%B4%D0%B0%D0%B2%D0%B0-%D0%BC%D0%B5%D0%B4%D0%B0%D0%BB%D0%B8-news889578.html", "text": "Медали на деца футболисти раздаде актьорът Деян Донков. Той отличи малките играчи на изкуствено игрище в столицата. Компания на Донков правеха двамата му синове, които той беше взел за компания. Сподели:", "date": "2019.12.07", "title": "Деян Донков раздава медали"}
{"url": "https://pik.bg/%D1%88%D0%BE%D0%BA-%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8-%D1%81%D0%B5-%D1%83%D1%82%D0%B5%D1%88%D0%B0%D0%B2%D0%B0-%D0%B2-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B8%D1%82%D0%B5-%D0%BD%D0%B0-%D0%B6%D0%B5%D0%BD%D0%B0-%D0%B5%D1%82%D0%BE-%D0%BA%D0%BE%D1%8F-%D0%B5-%D0%BD%D0%BE%D0%B2%D0%B0%D1%82%D0%B0-%D0%B9-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B0-news889656.html", "text": "След развода с Брад Пит, 44-годишната Анджелина Джоли е започнала връзка със звездата от сериала \"Светът на Дивия Запад\" Евън Рейчъл Ууд, пише \"Уомънс Дей\". Изданието отбелязва, че Ууд, известна с ролята си на чувствен андроид, се е превърнала в новото увлечение на Джоли. Журналистите са научили за този роман от приятели на Анджелина. Сменилата 55-годишния Пит с 32-годишна актриса Анджелина и по-рано е забелязвана в еднополови връзки от актьорската гилдия. Така през 1996 г., по време на снимките на „Фалшив огън“, тя има афера с нейната снимачна партньорка Джени Шимицу . Джоли потвърди тези отношения публично. От своя страна през 2011 г. Ууд обяви публично бисексуалните си предпочитания . Това се случи малко след раздялата ѝ с Мерилин Менсън . Евън дори успя да се сгоди за шокиращия рок певец, но сватбата не се случи заради разногласия. Сега двете известни актриси решиха да пренесат дългогодишното си приятелство във връзка от различно естество . Според Инсайдер Джоли и Ууд са хвърлили око една на друга отдавна. Сподели:", "date": "2019.12.07", "title": "ШОК! Анджелина Джоли се утешава в прегръдките на жена. Ето коя е новата й любовница (СНИМКА)"}
{"url": "https://pik.bg/%D1%8F%D0%BA%D0%B0%D1%82%D0%B0-%D0%B4%D1%83%D0%BF%D0%B0%D1%80%D0%B0-%D1%81%D0%B5-%D1%80%D0%B0%D0%B7%D0%B3%D0%BE%D0%BB%D0%B8-%D0%BD%D0%B0-%D1%81%D0%BD%D0%B5%D0%B3%D0%B0-%D1%81%D0%BD%D0%B8%D0%BC%D0%BA%D0%B0-news889381.html", "text": "Яката дупарГери-Никол не се плаши от студ и сняг. Изпълнителката на \"Шефе, шефе\", излезе навън, за да си направи подобаваща тийн фотосесия. При минусови температури певицата се разголи и написа: \"Бъди като снега - студена, но красива\". Феновете оцениха снимките и те за нула време събраха над 20 хиляди харесвания. Сподели:", "date": "2019.12.07", "title": "Яката дупара се разголи на снега (СНИМКА)"}
{"url": "https://pik.bg/%D0%B1%D1%84%D1%81-%D0%BF%D1%80%D0%B8%D0%B2%D0%B8%D0%BA%D0%B2%D0%B0-%D1%81%D0%BE%D1%83-%D0%B8-%D1%85%D0%B0%D1%81%D0%B0%D0%BD%D0%B8-news889587.html", "text": "Дисциплинарната комисия към БФС отложи вземането на крайно решение по повод инцидентите между футболиста на ЦСКА - Али Соу и Илиас Хасани от Арда. В мача между двата отбора за Купата на България двамата се сдърпаха като Соу бе изгонен с директен червен картон, а Хасани с втори жълт. За тези наказания двамата играчи получават по един мач наказание и парична глоба. С по-голям интерес обаче се чакаше решението на Дисципа за случилото се в тунела на стадиона в Кърджали, където имаше допълнително спречкване между двамата, акцентира \"Топспорт\". Заради това комисията ще очаква на следващото заседание, на 10 декември от 16 часа, 2-та футболисти, главният съдия и четвъртият рефер да дадат своето мнение за случилото се. Сподели:", "date": "2019.12.07", "title": "БФС привиква Соу и Хасани"}
{"url": "https://pik.bg/%D0%B2%D0%B7%D1%80%D0%B8%D0%B2%D0%BD%D0%BE-%D0%BF%D0%B0%D1%81%D1%82%D0%BE%D1%80-%D0%BE%D0%B1%D1%8A%D1%80%D0%BA%D0%B0-%D0%B1%D0%B5%D0%BD%D0%B7%D0%B8%D0%BD-%D1%81%D1%8A%D1%81-%D1%81%D0%B2%D0%B5%D1%82%D0%B5%D0%BD%D0%B0-%D0%B2%D0%BE%D0%B4%D0%B0-%D0%B2%D0%B4%D0%B8%D0%B3%D0%BD%D0%B0-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0-%D1%86%D1%8A%D1%80%D0%BA%D0%B2%D0%B0-%D0%B8-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4-news889454.html", "text": "Пастор си помисли, че бидон в двора на църквата е пълен със светена вода по време на служба за изцеление в църква в Лагос, но предизвика огромна експлозия, в която загина един човек, съобщава Франс прес. Сподели:", "date": "2019.12.07", "title": "ВЗРИВНО: Пастор обърка бензин със светена вода, вдигна във въздуха църква и газопровод"}
{"url": "https://pik.bg/%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D0%BF%D0%B0%D0%BA-%D0%BF%D0%BE%D0%B4%D0%BA%D0%B0%D1%80%D0%B0-%D0%BA%D0%BE%D0%BB%D0%B0-news889477.html", "text": "Към 23 часа в сряда полицаи от районното управление в Първомай засекли 16-годишно момче да управлява лек автомобил \"Фолксваген“ с хасковска регистрация. Справка в полицейските регистри обаче показала, че неправоспособният тийнейджър има влязло в сила наказателно постановление за предишно подобно нарушение. Допълнително станало ясно, че непълнолетният отнел противозаконно колата на свой познат от Хасково, вземайки ключовете от дома му. По случая е образувано бързо производство по чл. 343в, ал. 2 от НК и досъдебно производство по чл. 346, ал.1 от НК. Работата продължава под наблюдение на районната прокуратура. Сподели:", "date": "2019.12.07", "title": "Тийнейджър-рецидивист пак подкара кола"}
{"url": "https://pik.bg/%D0%B7%D0%BB%D0%BE%D0%B2%D0%B5%D1%89%D0%BE-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0-%D1%87%D0%B5-%D0%B5-%D1%83%D0%B1%D0%B8%D0%BB%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%B7%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D1%81%D0%B5%D0%BA%D1%81-%D1%81-%D0%BA%D1%83%D1%87%D0%B5-news889602.html", "text": "Властите в американския щат Пенсилвания повдигнаха обвинения на 36-годишната Лиса Снайдер, обвинена в убийството на двете си деца - на 4 и 8 години. В процеса на разследването Снайдер е обяснила, че децата ѝ сами са решили да отнемат живота си. По думите ѝ 8-годишният ѝ син от дълго време е обмислял да се самоубие заради непрестанните подигравки на съучениците му заради наднорменото му тегло. Тя допълва още, че синът ѝ не е искал да умре сам, поради което 4-годишната му сестра също се обесила с него в знак на солидарност. Според прокуратурата обаче нито едно от твърденията, изказани от обвиняемата, не отговаря на истината, не са били намерени и доказателства, които да подкрепят тезата ѝ. В училището, където е учило момчето, са категорични, че никой не му се е подигравал за теглото. Прокуратурата по делото изрази становището, че Снайдер умишлено е умъртвила децата си, за да не ѝ пречат да се съвкуплява с кучето си, тъй като в дома ѝ било намерено и тялото на домашния ѝ любимец, по което имало следи от физическо и сексуално насилие. В един от личните имейли на жената пък разследващите намерили информация за това как може да се отровят хора чрез използването на въглероден оксид. Срещу обвиняемата вече са повдигнати няколко обвинения, като ѝ е насрочена и психична експертиза. Адвокатът на Снайдер отказа каквато и да е информация по случая. Сподели:", "date": "2019.12.07", "title": "ЗЛОВЕЩО! Обвиниха американка, че е убила децата си, за да прави секс с куче"}
{"url": "https://pik.bg/%D0%B6%D1%8A%D0%BB%D1%82-%D0%BA%D0%B0%D1%80%D1%82%D0%BE%D0%BD-%D0%B7%D0%B0-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2---%D1%86%D0%B0%D0%BA%D0%B0%D0%BB-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B8-%D0%BE%D0%B1%D1%89%D0%B8%D0%BD%D0%B0%D1%82%D0%B0-news889518.html", "text": "Двумесечен срок е даден на превозвач, който обслужва част от автобусните линии, да започне да изпълнява редовно курсовете, съобщи вчера заместник-кметът по транспорт на Пловдив Тодор Чонов. Той обаче не назова името на фирмата, но обясни, че според данните на GPS е констатирано неизпълнение на около 20% от утвърденото разписание. Интервалите между някои рейсове стигали до половин час \"Ако след два месеца пропуските не бъдат отстранени, ще прекратим договора\", предупреди Тодор Чонов. До превозвача е изпратено уведомление. Засега в общината не се обсъждат цените на билетите и картити за следващата година, каза зам.-кметът по транспорт. Билетчето в момента е левче, преференциалните карти за ученици, студенти, пенсионери, инвалиди и майки с деца до 3 години са по 16 лева на месец, абонаментните карти за целия градски транспорт са 50 лева, също на месец. Продажбата на картите за януари обикновено започва пред декември, защото има много празничните дни по Коледа и да не се трупат опашки в първите дни на новата година. Сподели:", "date": "2019.12.07", "title": "Жълт картон за превозвач в градския транспорт на Пловдив - цакал гражданите и Общината"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%BE-%D1%82%D0%BE%D1%80%D0%BD%D0%B0%D0%B4%D0%BE-%D0%BA%D1%80%D0%B0%D0%BB%D0%B5%D1%82%D0%B5-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%B8%D0%B7%D0%B2%D0%B0%D0%B4%D1%8F%D1%82-55-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%B7%D0%B0-%D0%BC%D0%BB%D0%B0%D0%B4%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-news889597.html", "text": "Реал (Мадрид) ще направи нов опит да привлече полузащитника на Аякс Дони ван де Беек през лятото. \"Кралете\" са готови да платят 55 млн. евро за правата на визирания холандски национал, сочи информация на \"Де Телеграаф\". Визира се, че Реал имаше интерес към Ван де Беек през летния трансферен прозорец, а сега аспирациите на \"белите\" към 22-годишния халф се подновяват. Сподели:", "date": "2019.12.07", "title": "ФУТБОЛНО ТОРНАДО: \"Кралете\" готови да извадят 55 милиона евро за младата звезда..."}
{"url": "https://pik.bg/%D0%BD%D0%B0-%D0%BE%D0%B1%D1%89%D0%BE%D1%81%D0%B5%D0%BB%D1%81%D0%BA%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-%D0%BF%D1%8A%D1%80%D0%B2%D0%B5%D0%BD%D0%B5%D1%86-%D1%80%D0%B5%D1%88%D0%B8---%D0%B8%D1%81%D0%BA%D0%B0%D1%82-%D0%BA%D0%B0%D1%80%D0%B8%D0%B5%D1%80%D0%B0-%D0%B7%D0%B0-%D0%B4%D0%BE%D0%B1%D0%B8%D0%B2-%D0%BD%D0%B0-%D0%BF%D1%8F%D1%81%D1%8A%D0%BA-%D0%B8-%D1%87%D0%B0%D0%BA%D1%8A%D0%BB-news889571.html", "text": "На общоселско събрание хората от близкото до Пловдив село Първенец решиха да се противопоставят на изграждането на кариера за добив на пясък и чакъл. Разрешение за проучване на обекта е дадено на фирмата  \"Толи\" ЕООД от 2011 година. \"Тогава то е публикувано само в Държавен вестник и поради неинформираност хората не са успели в 14-дневния срок да изразят позицията си срещу това намерение\", обясни пред БНР Димитър Воденичаров, който оглави местния Инициативния комитет. Според Воденичаров единствената полза ако се изгради кариера ще е концесионната такса, която ще влезе в община \"Родопи\". Всичко друго са негативи - за околната среда и за земеделието в района. Още повече, че повече от половината от площта на бъдещата кариера попада в частни имоти, заяви Воденичаров. Сподели:", "date": "2019.12.07", "title": "На общоселско събрание Първенец реши - искат кариера за добив на пясък и чакъл"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BE%D1%81%D0%BE%D0%B1%D0%B5%D0%BD%D0%BE%D1%81%D1%82%D0%B8-%D1%87%D0%B5%D1%82%D0%B2%D0%BE%D1%80%D0%BA%D0%B0%D0%B4%D0%B6%D0%B8%D0%B8%D1%82%D0%B5-%D0%B1%D0%B8%D1%8F%D1%82-%D0%BE%D1%82%D0%BB%D0%B8%D1%87%D0%BD%D0%B8%D1%86%D0%B8%D1%82%D0%B5-%D0%BF%D0%BE-%D0%B4%D0%BE%D1%85%D0%BE%D0%B4%D0%B8-news889455.html", "text": "Обучаващите се в направление \"Проучване, добив и обработка на полезни изкопаеми“, които работят като специалисти по природни и технически науки или водачи на моторни превозни средства, влизат в университет със среден успех от дипломите си добър 4,40, но след като завършат имат среден облагаем доход 2339 лв.. В същото време преди удръжките възнагражденията на завършилите \"Стоматология“, които са напуснали училище с отличен 5,51, са едва 920 лв. Така излиза, че четворкаджиите в гимназията си докарват по-високи доходи от отличните ученици. Студентите от направление \"Ветеринарна медицина“ също са залягали над учебниците в гимназията, но след това не получават големи възнаграждения. Средният им успех в дипломите от училище е много добър 5,27, а в същото време те са в дъното на класацията по облагаем доход с 880 лв. Ниска заплата преди удръжките вземат и завършилите направление \"Музикално и танцово изкуство“ - малко над 900 лв. Те също са били приети в университет с висок успех в дипломата за средно образование – средно много добър 5,02. Техните колеги от направление \"Металургия“ обаче имат много по-високи възнаграждения преди удръжките, въпреки че не са показали забележителен успех в школото. Дипломиралите се металурзи вземат средно по 1940 лв. на месец, макар да са с училищен успех добър 4,38. Студентите, влезли в университета с ниски дипломи за средно образование, се реализират по-добре на пазара на труда. Нещо повече - те получават по-високи заплати от колегите си, които са били отличници в гимназията, става ясно от Рейтинговата система на висшите училища за 2019 г. Сподели:", "date": "2019.12.07", "title": "БЪЛГАРСКИ ОСОБЕНОСТИ: Четворкаджиите бият отличниците по доходи"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%80%D0%B5%D0%B0%D0%BB-%D0%BC-%D1%81-%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-news889582.html", "text": "Президентът на испанския футболен гранд Реал (Мадрид) Флорентино Перес е предложил създаването на европейска Суперлига, съобщава \"Ню Йорк Таймс\". Идеята на Перес е в състезанието да участват най-богатите клубове от Англия, Испания, Германия, Италия и Франция като надпреварата да се провежда на разменено гостуване. Въпросното предложение изглежда революционно. Флорентино Перес смята, че създаването на подобен шампионат и участието на топ грандове в него ще повиши почти два пъти приходите на въпросните тимове за година. Въпросът обаче е, че може да се доведе до огромен удар по националните клубни първенства и евротурнирите. Така, че идеята явно ще предизвика много дискусии. Сподели:", "date": "2019.12.07", "title": "Президентът на Реал (М) с революционно предложение"}
{"url": "https://pik.bg/5500-%D0%BA%D1%8A%D1%89%D0%B8-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8-%D0%BF%D1%80%D0%B8-%D1%82%D1%80%D1%83%D1%81%D0%B0-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%BD%D0%B0%D0%B4-3000-%D0%B4%D1%83%D1%88%D0%B8-%D0%B1%D0%B8%D0%BB%D0%B8-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-news889603.html", "text": "Най-новите данни за щетите от земетресението в Албания показват, че са били евакуирани 3135 граждани и са разрушени 5497 къщи, съобщи заместник министърът на вътрешните работи на Албания Ровена Вода, цитирана от БТА. Тези данни са събрани от инспектори в градовете Тирана, Дуръс, Лежа, Лач и Круя. Вода добави, че са нанесени щети и на 12 здравни центъра и помещения за извънредни ситуации в Круя, Дуръс, Лач и Тирана. В земетресението с магнитуд 6,4 по Рихтер, ударило Албания в 3:55 часа местно време (4:55 българско) на 26 ноември, загинаха 51 души и над 900 са ранени. Сподели:", "date": "2019.12.07", "title": "5500 къщи разрушени при труса в Албания, над 3000 души били евакуирани"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%BD%D0%B0-%D0%B7%D0%BE%D0%B4%D0%B8%D0%B0%D0%BA%D0%B0-%D1%81%D0%B0-%D0%BD%D0%B0%D0%B9-%D1%87%D1%83%D0%B2%D1%81%D1%82%D0%B2%D0%B8%D1%82%D0%B5%D0%BB%D0%BD%D0%B8-news888997.html", "text": "Има хора, които приемат нещата твърде присърце. Понякога могат да се засегнат от най-малката критика или дори реплика, която дори не е предназначена за тях. Смятат ги за интроверти, но не е така, те просто са по-чувствителни по характер. Според астрологията, някои от хората рядко разкриват какво има в душата им. В тях може да бушува буря от емоции, но оставят те да ги терзаят, вместо да ги споделят с някого. Други пък държат да си кажат всичко, което мислят, за да им олекне. Всички, родени под този знак, са лесно раними. Предадат ли ги, могат да се оплакват като малки деца заради прекалената им емоционалност. За да ги накарате да простят, трябва да им покажете някаква обич и привързаност. В противен случай ще се държат студено с вас и ще намерят хиляди аргументи, с които да ви накарат да съжалите за постъпката си. Когато някой не отговори на чувствата им или ги предаде, те изпадат в меланхолия и плачат неутешимо. Могат да стоят с дни и да разсъждават защо са ги наранили. Те често драматизират и изпитват нервите на любимия човек и близките си. Те само се правят на коравосърдечни, но истината е, че са доста емоционални. Просто показват тази черта на характера си на много малко хора. Може да ви крещят и да бъдат по-агресивни, ако ги ядосате, но после винаги съжаляват, че са се държали по този начин. Понякога езикът на тялото ги издава. Подхождайте внимателно с всички от тази зодия. Почувстват ли се застрашени, Лъвовете си бранят територията. Само дават вид, че са безстрашни. Иначе често плачат и се самообвиняват за минали грешки, но не искат да го правят пред другите, за да не си развалят репутацията. Всички с рога са чувствителни и импулсивни инати. Ако не сте съгласни с тях, бъдете готови да влезете в сериозен спор. Овните не крият това, което мислят и изпитват ли някаква емоция – било то щастие или гняв, никога не я крият в себе си. Сподели:", "date": "2019.12.07", "title": "Ето кои представители на зодиака са най-чувствителни"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%82%D1%83%D1%80%D1%81%D0%BA%D0%B8%D1%82%D0%B5-%D1%87%D1%83%D1%88%D0%BA%D0%B8-%D0%BF%D0%BE-%D0%BF%D0%B0%D0%B7%D0%B0%D1%80%D0%B8%D1%82%D0%B5---%D1%81-%D0%BE%D1%81%D1%82%D0%B0%D1%82%D1%8A%D1%87%D0%BD%D0%B8-%D0%BF%D0%B5%D1%81%D1%82%D0%B8%D1%86%D0%B8%D0%B4%D0%B8-news889445.html", "text": "Турските чушки в търговската мрежа може да са с остатъчни количества пестициди. За това алармира Системата за бързо предупреждение за храни и фуражи RASFF. Сигналът идва скоро след последната нотификация за вноса на 100 тона полско пилешко месо у нас. В момента Българска агенция по безопасност на храните изтегля опасните количества, успокоява \"Марица\". Страната ни внася целогодишно чушки и други зеленчуци от Турция, в които редовно се откриват остатъчни количества пестициди. От нотификация, разпространена на 2 декември от RASFF е видно, че на наш българо-турски граничен пункт е хваната пратка с червени чушки със завишено съдържание на две активни вещества, които се прилагат  в инсектициди. Лабораторен анализ е установил наличие на бупрофезин в доза 0.095 мг/кг и форметанат в доза 0.097 mg / kg. Част от зеленчука е задържан, но не се знае какво количество е влязло у нас. Сподели:", "date": "2019.12.07", "title": "ВНИМАНИЕ: Турските чушки по пазарите - с остатъчни пестициди"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%B6%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BF%D0%BE%D0%BB%D0%B5%D0%B4%D0%B8%D1%86%D0%B8-%D0%B2-11-%D0%BE%D0%B1%D0%BB%D0%B0%D1%81%D1%82%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B0-news889690.html", "text": "Жълт код за поледици в 11 области в страната, обявиха от НИМХ. Денят започва с мъгли по поречието на река Дунав и в ниските места от Западна България. След това небето ще е по-често облачно и в отделни райони  ще превалява дъжд. Минималните температури в събота ще се движат между минус 5 и 0 градуса, а максималните - между 5 и 10-11 градуса. Планините в събота ще са облачни, ще има и слаби превалявания от дъжд, над 1700м от сняг. Вятърът ще е слаб до умерен от запад-северозапад. Сподели:", "date": "2019.12.07", "title": "ОПАСНО! Жълт код за поледици в 11 области в страната (КАРТА)"}
{"url": "https://pik.bg/%D0%B7%D0%B8%D0%BC%D0%BD%D0%B8-%D0%BA%D0%B0%D0%BF%D1%80%D0%B8%D0%B7%D0%B8-%D0%BE%D1%87%D0%B0%D0%BA%D0%B2%D0%B0-%D0%BD%D0%B8-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-%D0%B8-%D0%B4%D1%8A%D0%B6%D0%B4-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-10-%D0%B3%D1%80%D0%B0%D0%B4%D1%83%D1%81%D0%B0-news889673.html", "text": "Днес облачността ще е променлива, често значителна и на отделни места ще има слаби превалявания от дъжд. Ще е почти тихо, в Източна България - със слаб вятър от юг-югозапад. Минималните температури ще са от минус 5° до 0°, а максималните – между 5° и 10°. Атмосферното налягане е по-високо от средното за месеца и бавно ще се понижава. Такава е прогнозата на Националния институт по хидрология и метеорология По Черноморието облачността ще е променлива, често значителна и на отделни места ще има слаби превалявания от дъжд. Ще духа слаб до умерен вятър от юг-югозапад. Максималните температури ще са между 8° и 10°. Температура на морската вода 12°-13°. Вълнението на морето ще е 1-2 бала. В планините облачността ще е значителна, с превалявания от сняг, под 1700 метра – от дъжд. Ще духа слаб до умерен вятър от запад-северозапад. Максималната температура на височина 1200 метра ще е около 5°, на 2000 метра – около 0°. В неделя ще се усили вятърът от запад-северозапад, ще бъде предимно умерен. Облачността ще е променлива, почти без валежи. Минималните температури в по-голямата част от страната ще са над нулата; ще се повишат още малко и дневните, и преобладаващите максимални ще бъдат между 10° и 15°. В понеделник вятърът отново ще се ориентира от югозапад и в източната половина от страната, и в районите, разположени в близост до северните склонове на планините, ще се усили. Облачността от запад ще се увеличава и вплътнява, все още без валежи. Във вторник ще завали дъжд. От северозапад, с усилване на вятъра, ще нахлува студен въздух и към вечерта дъждът във високите котловинни полета на Западна България и в Предбалкана ще преминава в сняг. Сподели:", "date": "2019.12.07", "title": "ЗИМНИ КАПРИЗИ: Очаква ни затопляне и дъжд, температурите ще достигнат до 10 градуса"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%80%D0%B0%D0%B7%D0%BB%D1%8E%D0%BB%D1%8F-%D1%82%D1%83%D1%80%D1%86%D0%B8%D1%8F-news889756.html", "text": "Земетресението е усетено в Бурса, Бандърма, Измир и Истанбул. Няма данни за пострадали и разрушения, но трусът е предизвикал уплаха и паника сред населението. Болу отстои на около 250 км от Истанбул. Районът силно пострада по време на земетресението от август 1989 г., имаше и жертви. По данни на обсерваторията Кандилли след полунощ серия от трусове от порядъка 3.4 - 2.9 - 2.0 са станали в района на Егея. Земетресение от 3,4 по Рихтер е регистрирано тази сутрин около 8:30 часа местно време в района на град Болу в азиатската част на Турция, съобщава БТА. Трусът е бил на дълбочина около 10 км. Сподели:", "date": "2019.12.07", "title": "Земетресение разлюля Турция"}
{"url": "https://pik.bg/%D0%B0%D0%BC%D0%B0%D0%BD-%D1%85%D0%BB%D0%B5%D0%B2%D0%BE%D1%83%D1%81%D1%82%D0%B0%D1%82%D0%B0-%D0%BA%D0%B0%D0%BA%D0%B0%D0%BD%D0%B0%D1%88%D0%B5%D0%B2%D0%B0-%D0%BF%D0%B0%D0%BA-%D1%89%D0%B5-%D1%81%D0%B5-%D0%B8%D0%B7%D0%BB%D0%B0%D0%B3%D0%B0-%D0%B2-%D1%87%D0%B5%D1%80%D0%B5%D1%88%D0%BA%D0%B0%D1%82%D0%B0---%D0%BD%D0%B0%D0%B1%D1%83%D1%82%D0%B0%D1%85%D0%B0-%D0%B8-%D0%B0%D1%80%D0%B5%D1%81%D1%82%D0%B0%D0%BD%D1%82%D0%B0-%D1%80%D0%BE%D0%BD%D1%87%D0%B5%D0%B2-%D0%B2-%D0%BA-news889351.html", "text": "Кулинарното предаване \"Черешката на тортата\" явно вече се изчерпва откъм интересни участници, след като в новия сезон ще гледаме стари герои. Поредицата тръгва от 9 декември в 20 часа по Нова телевизия, а стартът на първото кулинарно дерби ще постави писателката Гери Турийска. Останалите участници са новата плеймейтка Михаела Тодорова, някакъв модел на име Сократ Сократов, Къци Вапцаров и Миглена Каканашева. Последната ще върши поразии в кухнята за втори път, след като при първото си участие преди две години сътвори най-големия гаф в историята на предаването. Припомняме, че в желанието си да изпъкне, Коко Шанел от Раковски реши да готви еленско месо в... щраусови яйца. Оказа се, че преди да \"влезе\" в \"Черешката\", Миглена  не е стъпвала в магазин за хранителни стоки. А докато пазаруваше за своята вечеря пък стана ясно, че не различава чесън от лук, алабаш от цвекло, маруля от айсберг... \"Аз нито пазаря, нито готвя. Поръчвам си храна от ресторанта под нас, а в много редки клучаи си слагам бекон върху филийката и с това се изчерпват готварските ми позвизи\", обясни тогава шивачката със самочувствие на световен дизайнер. Когато Миглена се зае с готвенето, щраусовите яйца я озориха и за да ги пробие й се наложи да използва бормашина, а след това и флекс. След цялата процедури кухнята пожълтя от жълтъци и белтъци. От екипа на \"Черешката\" издават, че в новия сезон Каканашева ще посреща гостите в родния си дом в Раковски. А помощник в кулинарното приключение е нейният любим Румен Рончев, с когото разглобиха един джип и го обявиха за откраднат. Припомняме, че предприемачът бе няколко месеца в ареста с Въпреки противоречивото си реноме, Каканашева явно е любимка на шефовете в Нова телевизия, тъй като я бутат из всичките си проекти. След \"ВИП Брадър\" медията направи на шивачката онлайн риалити за кифли. Преди месец специално предаване й посветиха и в \"Ничия зема\", а сега ще вихри отново и в \"Черешката\". Къци ще смае гостите с меню на гръцка тематика, а \"Мис Плеймейт\" ще разбие две обвинения – за обсебване и за кражба. всички предразсъдъци с впечатляваща българска вечеря. Сподели:", "date": "2019.12.07", "title": "Аман! Хлевоустата Каканашева пак ще се излага в \"Черешката\" - набутаха и арестанта Рончев в кулинарната поредица (ВИДЕО)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB-%D0%B8%D0%B7%D0%B4%D1%8A%D1%85%D0%BD%D0%B0-%D0%BF%D1%80%D0%B8-%D0%BC%D0%B0%D1%81%D0%BE%D0%B2-%D0%B1%D0%BE%D0%B9-%D0%B2-%D0%BA%D0%B0%D0%BF%D0%B0%D0%BD%D0%B0-news889751.html", "text": "Млад мъж е бил убит тази нощ при масов бой в квартал Капана. Той е охранител от частна фирма, която е отговаряла за реда в заведение. Двама чужденци са буйствали и са били изведени от охранителите. На излизане единият от тях е ударил с чаша по главата гард, а друг е издъхнал от инфаркт. Младежи са успели да реанимират ударения до идването на линейка и животът му е бил спасен, съобщава \"Марица\". Сподели:", "date": "2019.12.07", "title": "ИЗВЪНРЕДНО ОТ ПЛОВДИВ: Охранител издъхна при масов бой в Капана"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BF%D1%80%D1%8F%D1%85%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BE%D1%82-%D1%81%D0%BE%D1%84%D0%B8%D1%8F-%D0%BA%D1%8A%D0%BC-%D1%81%D0%B2%D0%BE%D0%B3%D0%B5-%D0%BF%D1%8A%D1%82%D1%8F%D1%82-%D0%B5-%D0%B7%D0%B0%D0%BB%D0%B5%D0%B4%D0%B5%D0%BD-%D0%B8-%D0%BD%D0%B5-%D0%B5-%D0%BE%D0%BF%D0%B5%D1%81%D1%8A%D1%87%D0%B5%D0%BD%D0%BE-%D0%BE%D0%BF%D0%B0%D1%88%D0%BA%D0%B0%D1%82%D0%B0--news889704.html", "text": "Спряно е движението по пътя Своге-София в посока София, тъй като пътят е заледен и не е опесъчено. Опашката е километрична, видя репортер на ПИК. Хората стоят и мръзнат в колите си. На тел. 112 е подаден сигнал в 6 ч., но пътят остава заледен и неопесъчен. Сподели:", "date": "2019.12.07", "title": "САМО В ПИК! Спряха движението от София към Своге. Пътят е заледен и не е опесъчено. Опашката е километрична (ВИДЕО)"}
{"url": "https://pik.bg/%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D1%89%D0%B5-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%BD%D0%B0-8-%D1%8F%D0%BD%D1%83%D0%B0%D1%80%D0%B8-news889632.html", "text": "TACC, цитирана от \"Фокус\". Президентите на Турция и Русия Реджеп Тайип Ердоган и Владимир Путин ще се срещнат на 8 януари в Турция, за да пуснат в експлоатация „Турски поток“ и да обсъдят ситуацията в Сирия, съобщи на брифинг в Анкара официалния представител на турското външно министерство Хами Аксой, цитиран от \"Проектът\" Турски поток \"е много важен аспект от нашето сътрудничество с Русия в енергийния сектор. Стартирането му ще се състои на 8 януари. По време на последните телефонни разговори нашият президент Реджеп Тайип Ердоган покани руския президент Владимир Путин да присъства на тази церемония и той прие. По време на посещението в Турция лидерите ще обсъдят също двустранните въпроси, както и развитието на ситуацията в Сирия. \" В същото време Аксой не уточни в кой град ще се проведе срещата на двамата президенти. На 2 декември прессекретарят на Кремъл Дмитрий Песков не изключи преговорите да се проведат в Истанбул. \"Ние си запазваме правото да продължим операцията \"Извор на мира\", ако Русия и Съединените щати не изпълнят задълженията си по сключените меморандуми. Не можем да напуснем Сирия, докато зоната на сигурност не бъде прочистена от терористите\", каза той. Сподели:", "date": "2019.12.07", "title": "Путин и Ердоган ще обсъждат обстановката в Сирия на 8 януари"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F-%D1%89%D1%83%D1%80%D0%BC%D1%83%D0%B2%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%B8%D0%B7%D0%BA%D0%B0%D1%80%D0%B0%D1%85%D0%B0-%D1%81-%D0%B1%D0%B5%D0%BB%D0%B5%D0%B7%D0%BD%D0%B8%D1%86%D0%B8-44-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-news889697.html", "text": "44-годишен бургазлия беше изкаран с белезници от кооперация на ул. „Шейново“ в центъра на Бургас. Мъжът е закопчан, след като полицаи откриха синтетична дрога при претърсване в апартамента му, съобщава \"Флагман\". Служителите от Първо РУ атакували апартамента в петък около 10:00 ч. сутринта, докато собственикът му още бил вътре. При претърсването ченгетата намерили плик с бяло прахообразно вещество, което при полевия наркотест реагирало на амфетамин. Общото количество на иззетата дрога е 5 г. На място е арестуван бургазлията Цветомир И. Той не е криминално проявен, освободен е след 24 часа. По случая е образувано бързо полицейско производство. Сподели:", "date": "2019.12.07", "title": "Полиция щурмува апартамент в центъра на Бургас, изкараха с белезници 44-годишен мъж"}
{"url": "https://pik.bg/%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%81%D0%B8%D0%BD%D0%B8%D1%82%D0%B5-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-news889593.html", "text": "Грандът Челси ще може да привлича нови играчи през зимния трансферен прозорец. Това стана факт, след като Спортният арбитражен съд намали наказанието на \"сините\" от Лондон наполовина. През февруари ФИФА наложи санкция на Челси. Тимът нямаше право да привлича нови футболисти през летния трансферен прозорец. Същото се отнасяше и за задаващия се зимен, но тази част от наказанието пада. Световната централа наложи санцкията на \"сините\", когато те бяха намерени за виновни по обвинение в привличането на футболисти под 18-годишна възраст в разрез с регулациите и намесата на трета страна, което е забранено от разпоредбите. Сподели:", "date": "2019.12.07", "title": "Много добра новина за \"сините\" от Лондон"}
{"url": "https://pik.bg/%D0%B5%D1%81-%D0%BE%D0%B1%D0%BC%D0%B8%D1%81%D0%BB%D1%8F-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2-%D0%BE%D1%80%D0%B3%D0%B0%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BF%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D0%B8-news889698.html", "text": "Европейският съюз обмисля създаването на независима агенция, която да следи за спазването на законодателството срещу пране на пари. Това съобщава американското издание The Wall Street Journal, цитирано от „Фокус”. От редакцията подчертават, че в последно време се е появила вълна от критики за слабия контрол върху някои от най-големите европейски банки. И това, както отбелязват в Европейската комисия, прави финансовата система уязвима за престъпна дейност. Затова политиците предложиха ЕК да проучи възможностите, плюсовете и минусите на създаването на наднационален орган. Освен това те апелират за рационализиране и хармонизиране на законодателството на различните държави-членки на ЕС. Основният въпрос е какви правомощия трябва да има този орган. Според някои националните власти разбират местния контекст и могат бързо да реагират. Но в същото време те са съгласни, че международното сътрудничество трябва да бъде засилено. От друга страна, в общоевропейската организация е по-лесно да се обменя информация и има по-независим и едностранен подход. Идеята за създаване на такава организация се споделя от Германия, Франция и Испания, така че е много вероятно Комисията да представи такъв проект през следващата година. Не е ясно дали това ще доведе до допълнителни разходи за банките, отбелязва The Wall Street Journal. Сподели:", "date": "2019.12.07", "title": "ЕС обмисля създаването на нов орган за борба с прането на пари"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%BF%D1%80%D0%B5%D0%B3%D0%BB%D0%B5%D0%B4%D0%B8-%D0%B7%D0%B0-%D1%82%D1%83%D0%B1%D0%B5%D1%80%D0%BA%D1%83%D0%BB%D0%BE%D0%B7%D0%B0-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BE%D1%82-9-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-news889640.html", "text": "В периода 09 - 13 декември ще се проведат безплатни прегледи за туберкулоза в лечебни заведения за диагностика и лечение на туберкулоза в областните градове на страната. За 2019 г. това е четвъртата кампанията „Седмица на отворените врати”, която се осъществява в изпълнение на Националната програма за превенция и контрол на туберкулозата в Република България. През годините проявата е доказала своята ефективност за повишаване обществената информираност по отношение на заболяването и за предоставяне на безплатен достъп до медицински услуги. По време на проведени кампании през месеците март, юни и септември 2019 г. общо анкетирани за туберкулоза са 6 793 лица, а на 4 654 в риск от туберкулоза са извършени медицински прегледи и допълнителни изследвания. Открити са 69 лица с туберкулоза и 185 лица с латентна туберкулозна инфекция. На всички се прилага безплатно лечение и химиопрофилактика. Най-много лица са преминали в СБАЛПФЗ „Д-р Димитър Граматиков - Русе“, „СБАЛПФЗ - Пазарджик“, УМБАЛ „Свети Георги“, МБАЛ „Д-р Иван Селимински” - Сливен, „СБАЛПФЗ - Бургас“, „СБАЛББ - Габрово“ и „СБАЛПФЗ - Враца“. По време на проведените за периода 2009 г. - септември 2019 г. кампании „Седмица на отворени врати”  анкетираните за туберкулоза са 121 523 лица. Диагностицираните и насочени за лечение от туберкулоза са 1 311 лица. Други 4 643 лица са открити с латентна туберкулозна инфекция и са обхванати с химиопрофилактика. По време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията. През годините кампанията се е доказала като добър способ както за откриване на лица с туберкулоза и латентна туберкулозна инфекция, така и за ефективна превенция на туберкулозата в страната. Сподели:", "date": "2019.12.07", "title": "Безплатни прегледи за туберкулоза започват от 9 декември в цялата страна"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%84%D0%B0%D1%82%D0%B0%D0%BB%D0%BD%D0%B8%D1%8F-%D0%B5%D0%BA%D1%88%D1%8A%D0%BD-%D0%B2-%D0%BA%D0%B0%D0%BF%D0%B0%D0%BD%D0%B0-news889764.html", "text": "По случая са образувани две до съдебни ппроизводства - за настъпила смърт без данни за насилие и за причините телесна повреда по хулигански подбуди. Към 3.10 ч. е получен сигнал на 112 за конфликт пред заведение в Капана. Патрул на 4 РУ установил, че двама клиенти, са се скарали с двама частни охранители. Единият от клиентите ударил единия от охранителите. През това време на другия служител на фирмата му прилошало и бил извикан екип на ЦСМП. В линейката 42-годишният мъж починал. Извършен е оглед и от съдебен лекар, съобщава \"Марица\". По случая е образувано досъдебно производство по чл. 127 от нк. В 4 РУ е задържан  22-годишен участник, срещу когото е образувано дп по чл. 131, ал.1, т  12. Пловдивската полиция  проговори за фаталния екшън в Капана от тази нощ. Сподели:", "date": "2019.12.07", "title": "Полицията проговори за фаталния екшън в Капана"}
{"url": "https://pik.bg/%D0%BF%D1%83%D0%BB%D0%B5%D0%B2-%D1%81%D1%80%D0%B5%D1%89%D1%83-%D0%BA%D0%BE%D0%B2%D0%BD%D0%B0%D1%86%D0%BA%D0%B8-%D0%B2-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BC%D0%B0%D1%87-news889746.html", "text": "Още един знак дойде, че Кубрат Пулев най-вероятно няма да се бие с победителя от мача-реванш между Анди Руис и Антъни Джошуа. Българският ас на професионалния бокс е задължителен претендент за пояса при най-тежките на IBF, а този, който спечели измежду Руис и Джошуа трябва да излезе на ринга срещу Пулев през 2020-а. Но според източници в полски медии, въпросният пояс ще бъде овакантен и това означава, че Кубрат Пулев се очертава да се бие със следващия в ранглистата на IBF - 30-годишният Адам Ковнацки. Информацията в Полша е все още неофициална, но \"от най-достоверни източници\". Причината за евентуалното доброволното сдаване на титлата от Джошуа или Руис ще е натовареният график по защитите на всички колани, а се сочи, че може да има и маркетингов акцент при подобно решение. В Полша са категорични още, че все по-вероятният мач между Пулев и Ковнацки е много възможно да се състои още в ранна пролет. Крайният срок за двубоя за титлата е 31 май 2020 г. Иначе визираният боксьор от Полша до момента е с перфектен баланс на професионалния ринг. Той има 20 мача, като е спечелил всичките, информира \"Гонг\". Сподели:", "date": "2019.12.07", "title": "Пулев срещу Ковнацки в исторически мач?"}
{"url": "https://pik.bg/%D1%82%D1%80%D0%B8-%D0%BB%D1%8E%D0%B1%D0%B8%D0%BC%D0%B8-%D1%81%D0%B3%D1%80%D1%8F%D0%B2%D0%B0%D1%89%D0%B8-%D0%BD%D0%B0%D0%BF%D0%B8%D1%82%D0%BA%D0%B8-%D1%81-%D0%B0%D1%80%D0%BE%D0%BC%D0%B0%D1%82-%D0%BD%D0%B0-%D0%BA%D0%BE%D0%BB%D0%B5%D0%B4%D0%B0-news889692.html", "text": "Много хора използват какао на прах, за да си направят горещ шоколад, но някак с какао на прах не става толкова кремава напитката. Ето защо перфектния горещ шоколад можете да си приготвите така: Загряваме 150 мл мляко с 1 с л захар на котлона, но не го кипваме, а оставяме да се нагорещи до там, че да излязат малки балончета отстрани на касеролата. През това време нарязваме на ситно ред черен шоколад и го разтапяме на водна баня. Разтопеният шоколад слагаме в сгорещеното мляко. Резултатът - невероятно кремообразно, изтънчено мляко с шоколад, от което ще изпитате ударна доза ендорфин, съобщава Дарик. Няма нищо по-хубаво от топла напитка в студените, мрачни дни. Ароматна, сгряваща, доставяща наслада на всички сетива! Време е за нещо по-зимно, което ще ни донесе уют – три рецепти за любими сгряващи напитки. А какво му липсва? 1 с.л. бита сметана и Маршмелоус, разбира се! Ето и  рецептата: 150 мл прясно мляко 1 с.л. захар 50 г черен шоколад бита сметана и маршмелоус за украса Абсолютните ни фаворити тук са чай от лайка и чай от липа - български, ароматни, лечебни, наситени. Разкош! Препоръчваме ви обаче да пробвате и тези: Чай от боровинка , който има добро противовъзпалително действие. Старопланински чай , който е традиционна комбинация от български билки с приятен аромат и планинска свежест. Чай от мащерка , който казват, че лекувал 100 болести - има аромат и спомена на попара с мащерка, хляб, сирене, масло и мед от детството ни. 2 ябълки 1/2 портокал 1/2 лимон 1/2 чаша захар 4-5 зърна карамфил канела на вкус Сподели:", "date": "2019.12.07", "title": "Три любими сгряващи напитки с аромат на Коледа"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D0%BB%D0%B5%D0%B2-%D0%BE%D1%82%D0%BA%D1%80%D0%B8-%D0%BB%D0%B5%D0%B4%D0%B5%D0%BD%D0%B0-%D0%BF%D1%8A%D1%80%D0%B7%D0%B0%D0%BB%D0%BA%D0%B0-news889801.html", "text": "Министърът на младежта и спорта Красен Кралев откри ледената пързалка „Юнак“. Заради големия интерес на столичани през миналия зимен сезон, през този съоръжението е два пъти по-голямо. Площта на пързалката е 1200 кв. м. „Много съм щастлив, че изпълнихме поредното си обещание към софиянци. Тази пързалка е емблематична, на нея много наши елитни спортисти в зимните спортове са започнали своята кариера. Точно тук много млади хора са направили първия си контакт с ледените спортове. Повече от 30 години пързалката не беше функционирала. Миналата година, чисто експериментално, отворихме пързалката с непълния й капацитет, за да видим как ще се справим с организацията, а днес за първи път я откриваме в пълния ѝ размер“, заяви министър Кралев и покани всички желаещи да посетят съоръжението. Ледената пързалка работи всеки ден от 10.00 до 21.30 часа и ще бъде отворена до края на зимния сезон. Тя ще бъде безплатна за деца до 3 години. Входът ще бъде безплатен и за деца до 13 годишна възраст от понеделник до петък в часовете от 10.00 до 11.30 и от 16.00 до 17.30. Закупени са 300 броя нови кънки, а за начинаещите са осигурени инструктори и помощни пособия. Пързалка „Юнак“ беше открита с турнир по хокей на лед за деца, в който взеха участие отборите на „Славия“, НСА и „Ирбис-Скейт“. „София имаше нужда от подобно съоръжение и съм радостен, че даваме старт на новия зимен сезон с подобен турнир за най-малките“, заяви Красен Кралев, който поздрави участниците в надпреварата. По идея на министър Кралев на 28 декември ще се проведе Коледен турнир за деца по хокей на лед. Ледената пързалка е собственост на „Национална спортна база“ ЕАД. Съоръжението беше закупено миналата година, като беше използвано и по време на Световното първенство по шорттрек в „Арена Армеец“. Сподели:", "date": "2019.12.07", "title": "Министър Кралев откри ледена пързалка"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BB%D0%B8%D1%82%D1%83%D1%80%D0%B3%D0%B8%D1%8F-%D0%B2-%D0%BA%D0%B0%D1%82%D0%BE%D0%BB%D0%B8%D1%87%D0%B5%D1%81%D0%BA%D0%B8%D1%8F-%D0%BA%D0%B0%D1%82%D0%B5%D0%B4%D1%80%D0%B0%D0%BB%D0%B5%D0%BD-%D1%85%D1%80%D0%B0%D0%BC-%E2%80%9E%D1%83%D1%81%D0%BF%D0%B5%D0%BD-news889779.html", "text": "Председателят на Народното събрание Цвета Караянчева присъства на тържествена литургия в католическия катедрален храм „Успение Богородично“ в София. Префектът на папската конгрегация за Източните църкви кардинал Леонардо Сандри води тържественото богослужение, по време на което се извърши каноничното издигане на апостолическата екзархия за католиците от източен обред в България в ранг на епархия с име „Софийска епархия Свети Йоан XXIII за католиците от византийско-славянски обред в България“. Папа Франциск въздигна новата епархия на 11 октомври 2019 г., когато Католическата църква отбелязва литургичния празник на Св. Йоан XXIII. За първи епархиен епископ папата назначи Негово Преосвещенство Христо Пройков. По време на тържествената литургия днес беше публично прочетена и обявена папската була на латински и български и беше интронизиран новият епархиен владика, като беше възкачен на владишкия трон и му беше връчен епископския жезъл, т.е. символите на управлението, което поема. Новата софийска източно-католическа епархия Св. Йоан XXIII е наследник на акта на присъединяване към католическата църква, извършен от група видни българи в Цариград през 1860 г. в хода на борбите за българска църковна независимост. През 1925 г. папата изпраща монсеньор Анджело Ронкали да възстанови и създаде подходяща за новата обстановка църковна структура за български католици от източен обред. Така през 1926 г. е основана Апостолическата екзархия, която днес получава статут на Епархия. Създателят на Апостолическата екзархия монсеньор Ронкали е избран в средата на миналия век за папа и приема името Йоан XXIII, а през 2014 г. е канонизиран за светец. Сподели:", "date": "2019.12.07", "title": "Цвета Караянчева присъства на тържествената литургия в католическия катедрален храм „Успение Богородично“"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%89%D0%B5-%D0%BF%D0%BE%D1%81%D1%82%D1%80%D0%BE%D0%B8-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%BD%D0%B0-%D0%B1%D0%BE%D1%82%D0%B5%D0%B2-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D0%B5%D1%82%D0%BE-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%BE%D0%B1%D1%89%D0%B8%D0%BD%D1%81%D0%BA%D0%B0-%D1%81-news889774.html", "text": "Кметът на Пловдив Здравко Димитров излезе със сензациона новина за стадион \"Христо Ботев\" на страницата си във „Фейсбук”, съобщи „Трафикнюз”. Той обяви, че Колежа ще бъде построен от държавата, но съоръжението ще остане общинска собственост, като настоящата концесия ще бъде развалена. „ Сподели:", "date": "2019.12.07", "title": "Кметът на Пловдив: Държавата ще построи стадиона на Ботев, съоръжението ще остане общинска собственост"}
{"url": "https://pik.bg/%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%B1%D0%BE%D1%82%D0%B5%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81-%D0%BC%D0%B0%D1%87-%D0%BD%D0%B0-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B8%D0%B7%D1%82%D0%BE%D1%87%D0%B5%D0%BD-news889761.html", "text": "Феновете на Ботев (Пловдив) имат намерение да затворят булевард \"Източен\" в Града под тепетата. Те искат да изиграят кратък мач помежду си днес, 7 декември, в знак на протест срещу спрените ремонтни дейности по стадион \"Христо Ботев\", известен като \"Колежа\". Привържениците на \"канарчетата\" пренебрегнаха ниските температури и се събраха за трети път, за да изразят недоволството си. Те си дадоха среща пред \"Колежа\", като планират след това да затворят за кратко булеварда. \"Щом нямаме дом, ще бъдем на улицата\" - се казва в съобщение на \"Клуба на привържениците на Ботев (Пловдив). Феновете на пловдивския тим настояват ремонтните дейности по стадиона да продължат, както им беше обещано през лятото на 2019 г. Привържениците на Ботев са притеснени от намерението за прекратяване на концесията за \"Колежа\", се казва в тяхно съобщение до медиите. В знак на протест няколко пъти те успяха да блокират булеварди в града, а сега заявиха, че протестите им ще продължат, докато казусът не бъде разрешен. Сподели:", "date": "2019.12.07", "title": "Феновете на Ботев (Пловдив) протестират с мач на булевард \"Източен\""}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%BB%D0%B5%D0%B4%D0%B0-%D1%82%D0%B8%D1%80-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D0%B0%D0%BC-%D1%81%D1%82%D1%80%D1%83%D0%BC%D0%B0-%D0%BA%D1%80%D0%B0%D0%B9-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news889758.html", "text": "49-годишният водач от Пловдивско е пострадал леко. Пътният инцидент стана в 7,45 часа тази сутрин на хлъзгав участък върху моста над р. Логодашка в платното за Дупница и София. Товарният автомобил, превозващ термопанели, поднася на моста, удря се в лявата мантинела, след това потегля надясно, къса металната ограда и се преобръща по 5-метровия насип на автомагистралата. Водачът е с оплаквания в ръката, транспортиран е с линейка за преглед в МБАЛ-Благоевград. Тази сутрин в района валя леден дъжд, на места пътните настилки са хлъзгави. Обърнат ТИР затвори платното за Кулата на АМ „Струма” край Долна Диканя, според преминаващи автомагистралата е заледена. Товарен автомобил с влекач \"Мерцедес\" с пловдивска регистрация се обърна на обледенен участък от Автомагистрала \"Струма\" край Благоевград. Сподели:", "date": "2019.12.07", "title": "ЗАРАДИ ЛЕДА: ТИР се обърна на АМ \"Струма\" край Благоевград"}
{"url": "https://pik.bg/%D0%BF%D1%83%D1%81%D0%BA%D0%B0%D1%82-%D0%BE%D1%82-%D0%B0%D1%80%D0%B5%D1%81%D1%82%D0%B0-%D1%81%D0%B8%D0%BD%D0%B0-%D0%BD%D0%B0-%D0%BC%D0%B8%D0%BD%D1%8E-%D1%81%D1%82%D0%B0%D0%B9%D0%BA%D0%BE%D0%B2-news889813.html", "text": "Синът на алкохолния бос Миню Стайков излиза на свобода. Това реши този следобед състав на Софийския районен съд, предаде БНТ. На Стайков бяха повдигнати две обвинения за това, че противозаконно е попречил на органите на властта да изпълнят задълженията си и защото е подал сигнал с невярно съдържание на националния телефон 112. В четвъртък Стайко Стайков беше арестуван, след като отказал да съдейства на полицията. Той се возил в брониран автомобил с въоръжени мъже и отказал да даде документите си за проверка. А пред органите на реда обяснил, че е тръгнал на автостоп към Айтос и така се озовал в джипа. След това пък позвънил на тел. 112 и съобщил, че е отвлечен. Според съда Стайков младши се е усъмнил в легитимността на проверяващите го полицаи, тъй като веднъж бил отвличан, но след като се уверил, че проверката е истинска, е предал документите си за проверка, след това доброволно е бил отведен в полицейско управление без да оказва съпротива. Сподели:", "date": "2019.12.07", "title": "Пускат от ареста сина на Миню Стайков"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D1%8F%D0%BA%D0%B0%D1%82%D0%B0-%D0%B4%D1%83%D0%BF%D0%B0%D1%80%D0%B0-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB---%D1%82%D0%BE%D0%BF%D0%BB%D1%8E%D0%B1%D0%BE%D0%B2%D1%87%D0%B8%D0%B9%D0%BA%D0%B0-%D0%BF%D0%BE%D0%BF-%D0%B4%D0%B8%D0%B2%D0%B0%D1%82%D0%B0-%D1%81%D0%BC%D0%B5%D0%BD%D0%B8-%D1%82%D1%80%D0%B8%D0%BC%D0%B0-%D0%BC%D1%8A%D0%B6%D0%B5-%D0%B7%D0%B0-%D0%B3%D0%BE%D0%B4%D0%B8%D0%BD-news889795.html", "text": "Гери-Никол до неотдавна се кълнеше, че все още е девствена, но непорочността й със сигурност вече е в миналото, след като за по-малко от година 21-годишната поп звезда смени цели трима любовника. През седмицита се разбра, че в колекцията й с трофеи вече е и кикбоксьорът Даниел Илиев. Не особено доволен от поредния интимен приятел на щерка си бил бащата на певицата Николай Георгиев. Не е тайна, че бизнесменът налива луди пари в Гери-Никол, и по презумция не одобрява нито един от проекто зетьовете си, защото смята, че любовта пречи на кариерата на Гери-Никол. И има право, тъй като в рамките на 1 година, дъщеря му пусна само 1 парче - \"Шефе, Шефе\". С кой атрактивен спортист поп певицата завъртя любов по комшийски, защо Деси Радева никога няма да се доближи по стил с Мелания Тръмп, къде овдовялата \"Мис България\" Наталия Гуркова се яви в скандално-прозрачна рокля, как бившата жена на премиера Бойко Борисов д-р Стела Костова се подготвя за Коледа и ще видим ли отново Дарина Павлова като булка - гледайте сега: Сподели:", "date": "2019.12.07", "title": "САМО В ПИК TV: Яката дупара Гери-Никол - топлюбовчийка. Поп дивата смени трима мъже за година"}
{"url": "https://pik.bg/%D0%B2%D1%83%D0%BB%D0%BA%D0%B0%D0%BD-%D0%BE%D1%82-%D0%B5%D0%BC%D0%BE%D1%86%D0%B8%D0%B8-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D1%82%D0%BE%D1%82%D0%BE-%D0%BE%D1%82-%D1%81%D0%BA%D0%B0%D0%BD%D0%B4%D0%B0%D1%83-%D1%81-%D1%82%D0%B5%D0%B6%D0%BA%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5---%D0%BD%D1%8F%D0%BC%D0%B0%D0%BB%D0%B0-%D0%BF%D0%B0%D1%80%D0%B8-%D0%B4%D0%B0-%D0%BC%D1%83-%D0%BA%D1%83%D0%BF%D0%B8-%D0%BA%D0%BE%D1%81-news889288.html", "text": "Йонислав Йотов, по-известен като Тото от култовата група \"СкандаУ\", днес е на гребена на вълната, но животът му преди известността и пълните зали, често е граничен с мизерията, научи ПИК. Това признание направи майката на рапъра - Ани Дамянова. Когато Тото е само на 6 години, родителите му се развеждат. С невръстния си син Ани избира да избягат от Враца и да продължат живота си в столицата. Останала сама, Дамянова е и майка, и баща за Тото, и го отглежда сама. В големия град двамата минават през много изпитания, трудности, финансови дупки, разкрива Ани в \"Търси се\", където Тото ще гостува идната неделя. Откровена до сълзи, майката на рапъра признава, че когато дошло време Тото да бъде абитуриент, не успяла да му купи костюм за бала, защото нямали пари. Така дуетната половинка на Лъчо отива на празника си със стари дънки. Самият Тото е благодарен за тези трудности, защото именно те са го изградили като силен харектер, който умее да се справя с всички изпитания на съдбата. С днешна дата Йонислав Йотов не се притеснява за финансите си, тъй като с колегата му Лъчо Евтимов се скъсват от участия из цялата страна. Майка му също има собствен и печеливш бизнес. Сподели:", "date": "2019.12.07", "title": "ВУЛКАН ОТ ЕМОЦИИ! Майката на Тото от \"СкандаУ\" с тежко признание - нямала пари да му купи костюм и отишъл на бала си с..."}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B2-%D0%B5%D1%81-%D0%BF%D0%BE-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D0%B8-%D0%BD%D0%B0-%D0%BE%D1%80%D0%B3%D0%B0%D0%BD%D0%B8-news889805.html", "text": "България е последна в Европейския съюз по трансплантации на органи. От 28 страни-членки, ние сме на 28-мо място, заяви Пламен Таушанов, председател на Българската асоциация за закрила на пациентите по време на международен семинар „Новостите в трансплантациите на бъбреци и черен дроб“, който се проведе днес в хотел „Маринела“. Според него потенциалът на страната е огромен, защото има подготвени кадри и постоянно се обучават нови такива. Проблемът е в липсата на дарители на органи и обществото постоянно трябва да бъде информирано и образовано, че може да спасява човешки животи. През тази година има едва 14 бъбречни трансплантации в страната, а чакащите са около 1000, обясни той. „Усилията ни са насочени именно към осигуряването на донори, като работим в посока за информиране на обществото“, каза Мирослав Мутафчийски, зам.-изпълнителен директор на Изпълнителната агенция „Медицински надзор“. Освен това ще се търси вариант за разрешаване на кръстосаното донорство, което в момента е забранено в България. В допълнение се осигурява квалификация на хирурзите-трансплантолози за присаждане на бял дроб, като ще бъдат изпратени на обучение във Виена, посочи Мутафчийски. Той обясни, че в България се осъществяват трансплантации на черен дроб, бъбреци, сърце, а отскоро и на бял дроб. В Турция открихме тези проблеми с донорството преди 10 години и постоянно провеждаме кампании, като работим заедно лекари, пациенти, Министерството на здравеопазването и университетите, обясни Проф. Д-р Айхан Динчкан, специалист по трансплантации на бъбреци и черен дроб в Liv Hospital, Турция. През този период донорството се е увеличило 10 пъти. Според него много важни са координаторите за трансплантации на органи, които стигат до хората. В Турция имаме същите проблеми като в България с даряването на органи и чакащите за трансплантации са хиляди, каза Д-р Айше Озкан, координатор за трансплантации на органи към Изследователски център към Университета Istinye. Тя обяви, че над 23 000 пациенти чакат за трансплантации на бъбреци и 2500 човека за черен дроб. Годишно се извършват 4000 на бъбреци и 1500 на черен дроб. В Турция е разрешено кръстосаното донорство. Освен това се правят всички видове трансплантации. Вече има такива на матка, лице, дори и на ръце, подчерта Айше Озкан. Сподели:", "date": "2019.12.07", "title": "България е последна в ЕС по трансплантации на органи"}
{"url": "https://pik.bg/%D0%BB%D1%8E%D0%B1%D0%B8%D0%BC%D0%B0%D1%82%D0%B0-%D0%BD%D0%B0-%D0%BA%D0%B8%D0%B0%D0%BD%D1%83-%D1%80%D0%B8%D0%B9%D0%B2%D1%81-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D0%BA%D1%80%D0%B8%D1%82%D0%B8%D0%BA%D0%B8%D1%82%D0%B5-%D0%B7%D0%B0-%D0%BF%D0%BE%D1%81%D0%B8%D0%B2%D0%B5%D0%BB%D0%B8%D1%82%D0%B5-%D1%81%D0%B8-%D0%BA%D0%BE%D1%81%D0%B8-news889687.html", "text": "Александра Грант , актриса и партньорка на Киану Рийвс, разкри в публикация в Инстаграм причината, защо не иска да боядисва посивелите си коси, съобщава „Пари мач“. Измина само месец, откакто Киану Рийвс официално заяви връзката си с Александра Грант по време на гала вечерта на „ЛАКМА Арт+Филм“, вървейки по синия килим ръка за ръка със своята любима . 46-годишната актриса е една от малкото жени, обвързана с холивудска знаменитост, която приема своите сиви коси. Снимката, публикувана от Александра, говори сама по себе си - това е снимка на статия от „Нюзуик“, в която се твърди, че „според проучване на около 50 000 жени, ракът на гърдата е свързан с перманентните бои и химикалите за изправяне на коса“. Статията, споделена от приятелката на Киану Рийвс, всъщност цитира изследване, според което ракът на гърдата е свързан с канцерогенни вещества, нарушаващи функциите на ендокринната система, които се съдържат в някои продукта за коса. 40-годишната актриса, родом от Охайо, е потресена от разкритието на американското списание за новини: „Уау! Това са новините днес ... Това са потресаващи цифри, особено за цветнокожите жени \", написа тя. След това Александра Грант обяснява от кога има сива коса. \"Косата ми започна да побелява рано, още на двадесет годишна възраст, и аз боядисвах косата си във всички цветове дотогава, докато не развих непоносимост към токсините в боите.\" На тридесет години, актрисата просто решила да \"остави косата си да побелее\". Изпълнителката изглежда напълно приема и е убедена в своя избор: „Харесвам и подкрепям факта, че всяка жена има право да избира как иска да изглежда на една или друга възраст. Но ако жените страдат заради стандартите за красота ... нека тогава поговорим за тези стандарти за красота\", заключава тя. Косата на Александра във всеки случай изглежда се харесва на легендарната звезда от \"Матрицата\". Те са заедно от началото на годината, а според източник от списание \"Пийпъл\", актьорът \"открито иска да сподели живота си с нея\". \"Изключително съм щастлив и много благодарен, че имам Алекс в живота си\", заявява актьорът. Двамата неразделни се познават от 2010 г. и вече са имали възможността да работят заедно, за да напишат през 2011 г. книгата „Ода на щастието“, а по-късно, през 2016 г. „Сенки“. Сподели:", "date": "2019.12.07", "title": "Любимата на Киану Рийвс отговори на критиките за посивелите си коси"}
{"url": "https://pik.bg/%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82%D0%B5-%D0%BA%D0%BE%D0%B3%D0%B0%D1%82%D0%BE-%D0%BA%D1%83%D0%BF%D1%83%D0%B2%D0%B0%D1%82%D0%B5-%D0%B6%D0%B8%D0%B2%D0%B0-%D0%B5%D0%BB%D1%85%D0%B0-news889790.html", "text": "Законно отсечените коледни дръвчета при продажбата задължително трябва да имат пластмасова контролна пластина със сериен номер. Тя трябва да е закрепва под второто разклонение от върха на дървото. Това посочи инж. Николай Пиронков, началник на отдел „Контрол по опазване на горските територии и защита от пожари“ в Изпълнителна агенция по горите (ИАГ) по време на извършена проверка днес с представители на медиите на пазара „Димитър Петков“ в гр. София. Пластините са за еднократна употреба. Сериите и номерата им се вписват в превозните билети, придружаващи коледните елхи, когато те се транспортират от мястото на добив до търговската мрежа. Пластините могат да бъдат бели с правоъгълна форма и жълти с овална от едната страна форма със серия и шестцифрен номер. По този начин всяка една елха може да бъде проследена от къде идва и има ли съответното разрешително за добив, допълни инж. Пиронков. За елхите, които са със закрита коренова система, или в така наречените контейнери, не е задължително поставянето на пластините. Глобата, която се налага за незаконна елха за физически лица е от 50 до 3 000 лв., а за юридически лица - от 100 до 5 000 лв. Няма незаконно добити коледни елхи, които да се предлагат за продажба в проверените търговски обекти днес, установиха горски инспектори от Агенцията. ИАГ и нейните структури извършват ежедневни засилени проверки за законността на произхода на предлаганите на пазара коледни дръвчета. През миналогодишната коледна кампания бяха конфискувани около 500 незаконно добити дръвчета, които бяха предоставени с благотворителна цел за ползване на училища и детски градини. Изпълнителна агенция по горите призовава гражданите да бъдат бдителни при покупката на коледни елхи и в случай на съмнение за незаконна търговия, да бъде подаден сигнал на тел. 112, за да се инициира незабавна проверка. Сподели:", "date": "2019.12.07", "title": "Ето за какво да внимавате, когато купувате жива елха"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B0%D0%BD%D0%B4%D1%80%D0%B5%D0%B0-%D0%B8-%D0%B3%D0%B0%D0%BB%D0%B8%D0%BD-%D1%81%D0%B5-%D0%B7%D0%B0%D0%BC%D0%B5%D1%80%D1%8F%D1%82-%D1%81-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82%D0%B8---%D0%B8%D0%B7%D0%BF%D0%BB%D1%83%D0%B2%D0%B0-%D1%84%D0%B8%D0%BB%D0%BC%D1%87%D0%B5-%D0%B7%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D1%81-%D1%83%D1%87%D0%B0%D1%81%D1%82-news889800.html", "text": "Филмче за възрастни, за което се твърди, че е с участието на фолк певеца Галин е било използвано като компроматно оръжие в разразилия се през седмицата скандал между изпълнителя на \"Пайнер\" и колежката му Андреа, която оплю концерта на димитровградската музикална компания в Пловдив. Това разкри в светското предаване на ПИК TV Елза Парини, която проследи онлайн спора между двамата чалгаджии. След като в продължение на няколко часа двамата водеха лют диалог чрез живи видеа и сторита в Инстаграм, цялата достъпна за всички потребители на социалната мрежа кореспонденция мистериозно изчезна. Според Елза до това се е стигнало, след като в личен чат с колегата си от \"Пайнер\" Андреа намеква, че Галин интимничи със своите спонсори. \"За секунди Андреа пусна едно стори - съобщение от неин почитател, в което се казва за порно с Галин. След като се появи това, малко по-късно Галин изтри всичките си сторита по темата\", разкри Елза. Защо Андреа нападна концерта на пайнерките и в частност собственика на фирмата Митко Димитров, защо Дарина Павлова нае охрана за годеника си Джулио Берути, къде Анита Мейзер за пръв път от 15 години на работа и още звездни клюки - гледайте сега: Сподели:", "date": "2019.12.07", "title": "САМО В ПИК TV: Андреа и Галин се замерят с компромати - изплува филмче за възрастни с участието на..."}
{"url": "https://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%81%D1%82%D0%BE%D1%8F%D0%BD%D0%BA%D0%B0-%D0%BC%D1%83%D1%82%D0%B0%D1%84%D0%BE%D0%B2%D0%B0-%D1%81%D0%B5-%D1%80%D0%B0%D0%B7%D0%BF%D0%BB%D0%B0%D0%BA%D0%B0-%D0%B2-%D0%B5%D1%84%D0%B8%D1%80-%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D0%B1%D0%B8%D0%BB%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D1%83%D0%BC%D0%B8-%D0%BD%D0%B0-%D0%B3%D0%BE%D0%BB%D1%8F%D0%BC-news889732.html", "text": "Дъщерята на голямата Стоянка Мутафова – Мария Грубешлиева-Муки и мениджърът на гениалната актриса Евгени Боянов гостуваха в студиото на БТВ и разказаха за живота на актрисата, която ни напусна. „Стоянка бе невероятен човек – не скри сълзите си дъщеря й Муки. -  Не само на сцената, но и у дома. Научих всичко от нея. Бе много интересна личност, много интелигентна. Много се интересуваше от четене, книги. Безумно обичаше театъра. Много пъти съм я ревнувала от театъра, че е на първо място. Въпреки че винаги е казвала, че не обича повече театъра от детето си. Като малка се чувствах пренебрегната, но бях много щаслива навсякъде да се хваля с това, че съм дъщеря на Стоянка Мутафова. Бях щастлива и ходих с нея всеки ден. Израснах между едно голямо съзвездие от актьори. Имена като Георги Каллоянчев, Невена Коканова, Георги Парцалев. Една невероятна плеяда актьори. Всички с мен се държаха невероятно добре. Невена Коканова бе, може би, най-голямата й приятелка. Калата също. Бяха много близки и сходни характери. Много бързо си прощаваха. С Парцалев имаше невероятен тандем. Невена винаги е била обран и разсъдлив човек докато Стоянка бе фурия. Невена я приземяваше. Правили са двете много лудории. Пътуваха на турнета много. Пътуваше и със Стефан Данаилов по турнета. Казваше ми, че не може да му се нагледа и че му е повтаряла, че е много красив”. Мария Грубешлиева се върна и към последните си мигове с майка си. „Поселдният път като бе в болница ми каза: „Да знаеш, че този път ще умра!”. След операцията ми каза: „Обичам те!” и повече нищо не можах да чуя. Два месеца се измъчи в болницата. Претърпя три операции. Имам толкова много мили спомени за нея. Сега тепърва започвам да ги осъзнавам. Живяхме един цял живот като брак. Бях женена навремето, върнах се и останах при нея. Хванахме се една за друга като удавник за сламка. Бе изключително широко скроен човек. Напоследък се бе уморила от живота. Нищо не я правеше щастлива. Тя не се предаде докрай. Дори и на операциите. Искаше да отиде при Нейчо Попов. Страшно много го обичаше. Той ме отгледа и аз също страшно много обичам чичо Нейчо. Липсата на Нейчо направи тази връзка между нас толкова силна. Посветих живота си на Стоянка, а тя на театъра”, заяви Муки. Тя пожела да запомнят майка й като емоционална и артистична личност. „Винаги е била много скромна – заяви още дъщерята на Стоянка Мутафова. - Не говореше за таланта си. Човек, който не можеш да не забележиш. Нестандартен и различен човек”. „Крепеше е любовта към театъра и любовта към дъщеря й – каза мениджъра на Мутафова Евгени Боянов. - Отиде си много достойно. Бе живяла много бурен живот Сравнително малко време съм бил до нея. Натрупахме твърде много спомени и преживявания. Много са спомените. Имах респект преди да я доближа. И за миг не съм допускал, че ще работя за нея. Държала се е винаги към мен доста приятелски. Обичаше ме като неин внук”. Сподели:", "date": "2019.12.07", "title": "Дъщерята на Стоянка Мутафова се разплака в ефир! Ето какви са били последните думи на голямата актриса"}
{"url": "https://pik.bg/%D1%81%D0%B0%D0%B3%D0%B0%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0---%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D1%89%D0%B5-%D0%B7%D0%B0%D1%80%D0%B0%D0%B4%D0%B2%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%81-%D0%B4%D0%B5%D0%B2%D0%B5%D1%82%D0%B8-%D1%81%D0%B5%D0%B7%D0%BE%D0%BD-news889775.html", "text": "Един от най-емоционалните финали в историята на „Откраднат живот“ беше придружен от голямата новина на вечерта – обявяването на девети сезон на най-успешния български медицински сериал. „До момента сериалът има 386 епизода зад гърба си – дълголетие, което се дължи единствено на голямата любов на зрителите. Сега е моментът да ви съобщя, че от седмица работим по девети сезон – уважението на публиката ни дава смисъл да продължим напред!“, съобщи Евтим Милошев по време на специалната прожекцията на последния епизод от осми сезон на „Откраднат живот: Кръвни връзки“. „Киното е труден процес, особено днес, когато окото на зрителя става все по-критично. Да отговориш на това очакване е равносилно на геройство. Затова уважавам продукции със сърце, а през годините „Откраднат живот“ доказа, че е с сред сериалите с голямо сърце“, допълни Вяра Анкова. След осем сезона феновете се разделиха с образа на Евгения, вдъхновяващо представян от голямата българска актриса Мария Каварджикова. Минути след финалните кадри екип и актьорски състав разкриха „кръвните връзки“ през своя поглед, коментирайки изградените отношения между актьори и зрители – отношения, превърнали се в традиция. На събитието присъстваха Владо Пенев, Марта Вачкова, Диана Димитрова, Димо Алексиев, Дария Симеонова, Деси Бакърджиева, Янина Кашева и други любими лица от хитовата продукция. Как ще продължи историята на лекарския екип в „Откраднат живот“ и какво е бъдещето на „Св. Анастасия“ – предстои да разберем в девети сезон. Сподели:", "date": "2019.12.07", "title": "САГАТА ПРОДЪЛЖАВА - \"Откраднат живот\" ще зарадва феновете с девети сезон"}
{"url": "https://pik.bg/%D0%BF%D0%BE-%D0%B3%D0%BE%D1%80%D0%B5%D1%89%D0%B8-%D1%81%D0%BB%D0%B5%D0%B4%D0%B8---%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%B8%D0%B1%D0%B5%D1%80%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D1%83%D0%B4%D1%80%D1%8F%D1%82-%D1%85%D0%B0%D0%BA%D0%B5%D1%80%D0%B8%D1%82%D0%B5-%D0%BE%D1%82-%D0%BB%D0%B8%D0%B2%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%B5%D1%80%D0%B0%D0%BB%D0%BD-news889780.html", "text": "Мащабната международна схема за банкови измами, в която се оказа замесена и България. Наши сънародници участвали в т.нар. „Ливанска пералня” като финансови мулета. От сметки на фирми чрез фишинг мейли са източени милиони. Засега шестима са обвинени като участници в престъпна група за пране на пари чрез неправомерни транзакции на стойност над 40 милиона. \"В България се касае за организирана престъпна група, която се занимава с изпирането на пари, придобити от киберпрестъпност, а чрез компании в САЩ и в Европа, са били атакувани фирми с внедряване в междуфирмена коресподенция. При нея средствата от фирмата контрагент, се превеждат по сметка, контролирана от организираната престъпност. Те отиват по сметки, които се контролират от организираната престъпност, а не на \"мулета\". Тази организирана престъпна група е създала над 90 дружества у нас с банкови сметки, на които са били превеждани парите от тази престъпна дейност\", каза пред Нова телевизия комисар Явор Колев, началник отдел „Компютърни престъпления” към ГДБОП. Колев обясни, че тези мулета имат нисък социален статус и са готови срещу минимална сума да открият на свое име банкови сметки с интернет банкиране. \"Шестимата задържани са организаторите. Тези лица, на които са откривани банковите сметки, са свидетели по образуваното досъдебно производство. Предвиденото наказание е лишаване на свобода от 3 до 12 години, тъй като са откраднати 44 милиона евро и 15 милиона долара. Няма пострадали българи\", заяви той. Колев допълни, че ливанският гражданин е ръководителят на престъпната група и към момента са установени 17 човека. По думите му от последната седмица има случай, в който 500 000 лв. са били отнети чрез фишинг мейл. \"Има три типа атаки - фишинг, спам и брут форс. Имаме комуникация с банковите институции и чрез усилията ни, те въведоха мерки за сигурност за интернет банкирането и нямаме регистрирани случаи на кражба на данни за интернет банкиране\", добави Колев. Прочулият се след ареста покрай хакерската атака срещу НАП, Кристиян Бойков обвини чрез профилите си в социалните мрежи чиновници в сваляне на порно и пиратски файлове. \"Това са данни на руски сайт. Касае се за хибридно мероприятие. Нямам информация, че в Министерството на отбраната и на транспорта, че се ползва нелегален софтуер. Държавната администрация е с напълно легализиран софтуер от повече от 20 години\", добави комисарят. Сподели:", "date": "2019.12.07", "title": "ПО ГОРЕЩИ СЛЕДИ - Шефът на киберсигурността разкри как удрят хакерите от \"Ливанската пералня\". Има ли ужилени у нас"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BC%D1%8A%D0%BB%D0%BD%D0%B8%D1%8F-%D1%81%D0%B8%D0%BD%D0%B8%D1%82%D0%B5-%D1%81-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%89%D1%83%D1%80%D0%BC-%D0%B7%D0%B0-%D0%B0%D1%81-%D0%BD%D0%B0-%D0%B0%D1%80%D0%B4%D0%B0-news889725.html", "text": "Ръководството на Левски работи усилено по зимната селекция. Един от набелязаните футболисти за привличане е националът Деян Лозев от Арда. Той е одобрен от треньора на \"сините\" Петър Хубчев, твърди \"Тема Спорт\". Лозев е сред основните играчи в Арда. Той се подвизава в тима като десен бек и дясно крило. Допълва се, че на \"Герена\" виждат в него отлична алтернатива на Живко Миланов и Станислав Иванов. Очаква се след последния мач за есента Левски и Арда да започнат преговори за национала. Сподели:", "date": "2019.12.07", "title": "ФУТБОЛНА МЪЛНИЯ: \"Сините\" с трансферен щурм за ас на Арда?"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B8%D0%B4%D0%B5%D0%BD%D1%82%D0%B8%D1%84%D0%B8%D1%86%D0%B8%D1%80%D0%B0%D1%85%D0%B0-%D0%BC%D0%B8%D0%BA%D1%80%D0%BE%D0%B1-%D0%BA%D0%BE%D0%B9%D1%82%D0%BE-%D1%81%D0%B5-%D1%85%D1%80%D0%B0%D0%BD%D0%B8-%D1%81-%D0%BC%D0%B5%D1%82%D0%B5%D0%BE%D1%80%D0%B8%D1%82%D0%B8-news889743.html", "text": "Тези предпочитания на микроба показват, че най-ранният живот може да е получил ключови хранителни вещества от космически скали, паднали на планетата ни. Култура от микроба е поставена върху стерилизирани парчета от метеорита и наблюдавана отблизо с микроскоп. За сравнение подобна микробна култура е получила и халкопирит - минерал, съдържащ мед, желязо и сяра. Двете хранителни среди са дали съвсем различен микробен растеж. Метеоритът определено бил по-добра среда. Международен научен екип установи, че микробът Metallosphaera sedula, който се храни с метали, вирее много добре и върху метеорит , съобщи Сайънс алърт. Метеоритите съдържат редки елементи, като фосфор, а и по-сложни органични съединения. Затова учените са решили да проверят дали някои организми може да са развили способности да се възползват от тези специални смеси минерали. Известно е, че има бактерии, като Leptospirillum ferrooxidans Acidithiobacillus ferrooxidans, които окисляват желязото в метеоритите . За да открият микроб, който гледа на метеоритите като на нещо повече от гарнитура към основната си храна, специалистите са се насочили към термоацидофил - който понася добре и топлина, и ниско рН. Такива организми биха могли да оцелеят в марсианския реголит. Те са търсели също подходяща смес от метали и пространство за разрастване на микроба. Затова учените са избрали скалист метеорит, наречен Северозападна Африка 1172 (NWA 1172) - 120-килограмов минерал , открит през 2000 г. Той съдържа няколко метала, сред които и електролити, улесняващи метаболитната активност и микробен растеж, обясни Тетяна Милоевич от университета на Виена. Освен това метеоритът е порьозен, което улеснява микробния растеж. Сподели:", "date": "2019.12.07", "title": "НЕВЕРОЯТНО: Идентифицираха микроб, който се храни с метеорити"}
{"url": "https://pik.bg/%D1%81%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D0%B5-%D0%B8%D0%B7%D0%B2%D1%8A%D1%80%D1%88%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%B1%D0%B0%D0%B7%D0%B0-%D0%B2-%D0%BF%D0%B5%D0%BD%D1%81%D0%B0%D0%BA%D0%BE%D0%BB%D0%B0-news889747.html", "text": "Служител на саудитските военновъздушни сили, идентифициран като Мохамед аш Шамрани, е извършителят на нападението във военноморска база във Флорида в петък, съобщи губернаторът на щата Рон Десантис, цитиран „Франс Прес” и БНР. Четирима души, включително стрелецът, бяха убити в базата в Пенсакола, а осем души са ранени. Нападателят е бил в американската база по програма за обучение в рамките на дългогодишна тренировъчна програма на ВМС, в която участват съюзници на САЩ. Саудитският военен е публикувал преди атаката враждебни към САЩ послания. Това съобщи „Франс Прес”, като се позова на института СИТЕ, който следи джихадистката активност онлайн. Нападателят е написал, че Америка е нация на злото и мрази американците, защото подкрепят и извършват престъпления не само срещу мюсюлманите, но и срещу човечеството. \"Аз съм против злото и Америка като цяло се превърна в Нация на злото. Не съм срещу вас просто защото сте американци, не ви мразя заради вашите свободи, мразя ви, защото всеки ден вие подкрепяте, финансирате и извършвате престъпления не само срещу мюсюлманите, но и срещу човечеството\", гласи посланието в „Туитър”. Телевизия „Фокс Нюз” съобщи, че след убийството са били задържани за разпити шестима поданици на Саудитска Арабия. Стрелбата в Пенсакола е втората в американска военноморска база тази седмица. Моряк от подводница в Пърл Харбър на Хаваите откри огън в сряда и уби двама души, след което се самоуби. Сподели:", "date": "2019.12.07", "title": "Саудитски военен е извършителят на нападението в американската база в Пенсакола"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B3%D1%80%D1%8A%D1%86%D0%BA%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B8%D0%BA%D0%BE%D1%81-%D0%B2%D0%B5%D1%80%D1%82%D0%B8%D1%81-%D1%80%D0%B0%D0%B7%D0%BA%D1%80%D0%B8---%D0%BE%D1%82%D0%BA%D1%80%D0%B8%D0%BB-%D0%BB%D0%B8-%D0%B5-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-news889748.html", "text": "Голямата гръцка звезда Никос Вертис на 13 май 2020 г.  ще превърне зала \"Арена Армеец\" в София в истински бузуки бар. Пред сцената ще бъдат разположени специални сепарета, които ще бъдат внесени от най-големите бузуки барове в Гърция. Хилядите му феновете у нас ще имат уникалната възможност да се насладят на живо на харизматичния изпълнител, да се докоснат до красотата на музиката му и да чуят най-големите му хитове. Никос Вертис е не само голяма звезда, но е и усмихнат човек с чувство за хумор. Определят го като най-великия изпълнител на лаика – микс между традиционна гръцка музика и поп и денс звучене. Той е един от най-обичаните съвременни изпълнители на гръцка музика. Роден в Холандия от смесен брак. Когато е едва 6-годишен, семейството му се мести в Солун. От дете взима уроци по бузуки, а на 15 г. започва да се занимава и с пеене. \"Интервюта давам само тогава, когато имам какво да кажа и да обявя за работата ми. Сега имам важен повод - концертът в София в \"Арена Армеец\" на 13 май. С интернет музиката няма граници. Българите слушат гръцка музика и съм щастлив, че идват на шоуто ни в Солун и в Атина. Този път в София концертът ще е различен. Ние ще дойдем с маси, сепарета от бузукито ни в Солун, за да може да е като истинско бузуки\", каза Никос Вертис пред Нова телевизия. Той обясни, че когато започне да търси песен за албумите си, слуша единствено музика. \"Слушам непрекъснато мелодии и ако ме провокират, тогава правя песен. Често ме питат за любимата ми песен, нямам такава\", заяви Вертис. Музикантът сподели, че още не е открил \"жената на живота си\": \"Разбира се, че съм имал връзки с жени през годините, но когато се появи Жената, ще се разбере\", заяви той. Сподели:", "date": "2019.12.07", "title": "Голямата гръцка звезда Никос Вертис разкри - открил ли е жената на живота си"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%B6%D0%B5%D0%BD%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D1%81%D0%B0-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D0%B5%D0%BA%D1%81-news889695.html", "text": "Казват, че в любовта и сексът всичко е позволено /или поне почти всичко/. Да, това е така, стига партньорът да няма нищо против нещата, които правите. Но все пак трябва да си имате едно на ум, особено когато сте под завивките. Има няколко неща, които НЕ бива да изричате и правите по време на секс, за да не отблъснете половинката си. Вижте кои са те: – може да ви се иска да се похвалите с нещо, което ви се е случило през деня или да поискате съвет, но непосредствено преди, или по време на секс не е най-подходящото време за това. Направете го по-късно, когато се гушкате. – може би устните ви изглеждат по-секси, когато има червило по тях, но никой мъж не обича да се цапа с него. Затова заложете на гланца или най-добре оставете устните си натурални. – всяка жена се чувства по-добре, когато е гримирана, но гримът определено не е от най-вкусните неща. Затова по-добре го премахни или рискуваш да се лишиш от целувки по лицето, защото на гаджето ти няма да му е кеф да „консумира“ макиажа ти. – не рискувайте с нови лигави имена, когато се намирате в леглото, защото рискувате да убиете желанието му за секс. По-добре се обръщайте към него, както по принцип. Никой мъж не се чувства мъжествен, когато му викат „зайче“, „котенце“ и т.н. – ако знаете, че по някое време ще се озовете в леглото, облечете се с дрехи, които са лесни за събличане. На мъжете им отива желанието за креватни подвизи, когато се „разправят“ 5 минути с трудна закопчалка или дреха с хиляди копчета. Бъдете милостиви и се облечете с лесни за сваляне дрешки. – сексът си е секс, забавлението си е забавление. В никакъв случай не смесвайте двете неща, защото не е подходящо. Дори нещо да ви разсмее, опитайте се да не показвате емоциите си. – нормално е да се грижите за кожата си, като я мажете с различни мазила, но в никакъв случай не го правете непосредствено преди секс. Повечето мъже не обичат прекалено мазната кожа и мирисът на черешки, например. По-добре хидратирайте кожата си след сексуалния акт. Като цяло в леглото наистина е позволено всичко, стига това да не некомфортно за един от партньорите. Но все пак внимавайте с нещата, които правите и които казвате. Ако не сте сигурни как ще реагира половинката ви на нещо, което искате да опитате, проведете сериозен разговор, преди да се озовете в леглото Сподели:", "date": "2019.12.07", "title": "САМО ЗА ЖЕНИ! Няколко неща, които са забранени по време на секс"}
{"url": "https://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D1%8A%D1%82-%D0%B3%D0%B5%D0%BE%D1%80%D0%B3%D0%B8-%D0%BA%D0%BE%D1%81%D1%82%D0%B0%D0%B4%D0%B8%D0%BD%D0%BE%D0%B2-%D1%81-%D0%BF%D0%BE%D1%80%D0%B5%D0%B4%D0%B5%D0%BD-%D1%81%D0%B8%D0%BB%D0%B5%D0%BD-%D0%BC%D0%B0%D1%87-%D0%B7%D0%B0-%D0%B0%D1%80%D1%81%D0%B5%D0%BD%D0%B0%D0%BB-%D1%82%D1%83%D0%BB%D0%B0-news889696.html", "text": "Футболният национал Георги Костадинов игра цял мач при победата на своя Арсенал (Тула) с 4:0 срещу Локомотив (Москва) в мач от 19-ия кръг на руското първенство. Българинът направи пореден силен мач, като в 73-ата минута за фаул срещу него реферът даде втори жълт и червен картон на защитника на Локомотив Мацей Рибус. В класирането Арсенал заема шесто място с 25 точки, а Локомотив е втори с 34 точки. Срещата ще се запомни с организирания протест на феновете и на двата отбора, които в 30-ата минута напуснаха трибуните. Акцията бе организирана от ултраси на Спартак, които призоваха всички фенове на отборите от руската Висша лига да напускат трибуните в 30-ата минута на 19-ия кръг в знак на несъгласие с акция на органите на реда, при която бе задържан лидерът на феновете на Спартак и осъден по бързата процедура да не посещава спортни събития в продължение на година и половина. Сподели:", "date": "2019.12.07", "title": "Националът Георги Костадинов с пореден силен мач за Арсенал (Тула)"}
{"url": "https://pik.bg/%D0%B2-%D0%B7%D0%B0%D0%B1%D1%80%D0%B0%D0%B2%D0%B0-%D1%80%D1%83%D1%88%D0%B8-%D1%81%D0%B5-%D0%BA%D1%8A%D1%89%D0%B0-%D0%BC%D1%83%D0%B7%D0%B5%D0%B9-%D0%BD%D0%B0-%D0%B2%D0%B0%D1%81%D0%B8%D0%BB-%D0%BB%D0%B5%D0%B2%D1%81%D0%BA%D0%B8-news889719.html", "text": "С полусрутен покрив и разрушена стена къщата-музей на Васил Левски е късче история, оставено на произвола на съдбата. Село Батулци се намира недалеч от Ловеч, някога на кръстопът - между София, Пловдив и крайдунавските градове. Една от полусрутените къщи в края на селото е различна, защото в нея през 1871 г. Васил Левски основава един от революционните ни комитети. Някога състоянието на къщата е било музей, а сега е потънало в разруха. От Министерство на културата обясняват, че комисия е посетила обекта през месец март и е потвърдила, че състоянието на къщата е аварийно. Община Ябланица трябва да изготви протокол, с който да даде указания на собственика - областната администрация, за необходимите ремонтни дейности, съобщава Нова телевизия. Според общината обаче, изготвянето на протокол не е тяхно задължение, а на Института за недвижимо наследство и министрството. Докато министерство и община се разберат, остава надеждата времето да не погребе тази частица българска история. Сподели:", "date": "2019.12.07", "title": "В ЗАБРАВА: Руши се къща-музей на Васил Левски"}
{"url": "https://pik.bg/%D0%BF%D0%BE%D0%B1%D0%B5%D0%B4%D0%B0-%D1%81%D0%BB%D0%B5%D0%B4-%D0%BF%D0%BE%D0%B1%D0%B5%D0%B4%D0%B0-%D0%B1%D0%BE%D1%82%D0%B5%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B3%D0%B0%D0%B7%D0%B8-%D0%BD%D0%B0%D1%80%D0%B5%D0%B4---%D0%B8-%D0%B1%D0%B5%D1%80%D0%BE%D0%B5-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5-%D0%BF%D1%80%D0%B5%D0%B4-%D0%B6%D1%8A%D0%BB%D1%82%D0%BE-%D1%87%D0%B5%D1%80%D0%BD%D0%B8%D1%82%D0%B5-news889809.html", "text": "Ботев Пловдив продължава да гази наред и постигна пета поредна победа в \"Ефбет Лига\", побеждавайки Берое с 3:1. \"Канарчетата\" откриха резултата с гол на Тодор Неделев в 10-ата минута на мача след грешка на младия страж на Берое Иван Гошев. В самия край на полувремето Берое изравни, когато след центриране от корнер се получи разбъркване в наказателното поле и Александър Цветков вкара топката в мрежата за 1:1. В 54-ата минута Ботев отново излезе напред в резултата, когато след отлична атака Виана намери Александър Тонев и той вкара за 2:1, предава развоя на срещата \"Пловдивнюз\". В 61-ата минута младият Станислав Шопов нанесе съкрушителния удар на гостите. Той бе намерен отлично от Неделев и младокът не сгреши за 3:1, вкарвайки първия си гол за мъжкия тим. В последните минути Берое остана с човек по-малко след като Педро Еуженио си изпусна нервите и получи набързо два жълти и съответно червен картон. Така Ботев се изравни по точки с Берое, предследвайки упорито място в първата шестица. Сподели:", "date": "2019.12.07", "title": "ПОБЕДА СЛЕД ПОБЕДА: Ботев Пловдив гази наред - и Берое на колене пред \"жълто-черните\""}
{"url": "https://pik.bg/%D0%BB%D0%B5%D0%BA%D0%B0%D1%80-%D0%BE%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%BE%D0%B1%D1%8F%D0%B2%D0%B8-%D0%B3%D0%BB%D0%B0%D0%B4%D0%BD%D0%B0-%D1%81%D1%82%D0%B0%D1%87%D0%BA%D0%B0-news889728.html", "text": "Лекар обяви гладна стачка заради окаяното състояние на част от клиниките в една от големите болници в България - Александровска болница, както и заради условията на работа като цяло. „Вече прекратихме гладната стачка, защото в резултат на протеста се разбрахме с директора следващият петък да подпишем колективния трудов договор. ”, заяви д-р Андрей Коцев. „Погладувах няколко дни, но по-важното е, че хората излязоха”. По думите му освен колективния трудов договор, проблеми има и със състоянието на сградите. „В отделението, в което работя аз, липсва сигнализационна система – хората вият, пъшкат и крещят, когато имат нужда от лекар. Няма задължителните два видеогастроскопа, които трябва да имаме. В други отделения има ужасни течове”, заяви д-р Коцев. „От 24 сгради, в последните години са ремонтирани 13, предстои ремонтът на още 7”, заяви доц. Димитър Буланов, зам.-директор на УМБАЛ „Александровска”. По думите му ремонтите трябва да приключат до края на 2021 г. Първите 1,5 милиона от програмата са осигурени, обясни доц. Буланов. „В никакъв случай животът на пациентите не е застрашен”, каза доц. Буланов. Сподели:", "date": "2019.12.07", "title": "Лекар от Александровска болница обяви гладна стачка"}
{"url": "https://pik.bg/%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B4%D0%B0%D0%BB-327-000-%D0%BB%D0%B2-%D0%B7%D0%B0-%D0%B2%D0%B8%D0%B4%D0%B5%D0%BE%D0%BD%D0%B0%D0%B1%D0%BB%D1%8E%D0%B4%D0%B5%D0%BD%D0%B8%D0%B5-%D0%BA%D0%B0%D0%BA%D0%B2%D0%BE%D1%82%D0%BE-%D0%BD%D1%8F%D0%BC%D0%B0-news889773.html", "text": "Агенцията за държавна финансова инспекция дава ректора на великотърновския университет проф. Христо Бонджолов на прокуратурата, съобщава „Борба”, цитирани от „Флагман”. Тази препоръка е направена в последния одитен доклад на Агенцията за изясняване на похарчени 327 000 лв. за видеонаблюдение в университета, каквото няма. Ревизията е била тематична по сигнал и е разследвала само въпросната сделка с фирма, на която се били преведени парите през 2017 г. Година по-рано са били заделени 600 000 лв. без ДДС за видеонаблюдение, но не е била обявена обществена поръчка. Бил е сключен договор с конкретно дружество и на следващата година половината пари са били платени. Одитният доклад на финансовата инспекция е предаден на Икономическа полиция във Велико Търново, която ще извършва тепърва предварителна проверка по него. Сподели:", "date": "2019.12.07", "title": "Университет дал 327 000 лв. за видеонаблюдение, каквото няма"}
{"url": "https://pik.bg/%D0%B4%D1%80%D0%B0%D0%BC%D0%B0-%D1%81%D0%B8%D0%BD%D1%8A%D1%82-%D0%BD%D0%B0-%D1%82%D0%BE%D0%B4%D0%BE%D1%80-%D0%B6%D0%B8%D0%B2%D0%BA%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0---%D0%B1%D0%BE%D1%80%D0%B8-%D1%81%D0%B5-%D1%81%D1%8A%D1%81-%D0%B7%D1%8A%D0%B1%D0%B8-%D0%B8-%D0%BD%D0%BE%D0%BA%D1%82%D0%B8-%D0%B7%D0%B0-%D0%B4%D0%BE%D0%BC%D0%B0-%D1%81%D0%B8-news889588.html", "text": "Никога не е и ставало дума да остана без дом. Това са спекулации, глупости. Не ми се коментират подобни неща\". С тези думи синът на бившия първи Тодор Живков - Владимир, отрече слуховете, че съществувал риск той и семейството му да останат на улицата заради загубени нотариални актове на къщата, в която живеят. Владко Живков, който в годините на соца се сдоби със славата на бохем, няма притеснения от подобни твърдения, тъй като разполагал с всички документи, за да докаже собственост на парцела, който притежава. Той живее в просторната вила в столичния квартал Бояна от години. С него е и настоящата му съпруга Валентина. \"Имам си всички актове, чертежи и планове за имота, не ми се занимава с тези глупости. Документите за собствеността са си наши, няма изчезнали\", обясни Живков-младши пред столичен ежеседмичник. Според слухове, навремето те били иззети от полицията документи за собствеността на къщата по време на обиските в Бояна покрай прословутото Дело номер 1, което се води срещу Тодор Живков и после не били върнати, твърдят близки до червената фамилия. Въпреки това се твърди, че томове от документацията по делото се загубили при подмятанията в папките, които до момента се съхранявали в архива на прокуратурата. Според хора от кухнята, по делото е останала оскъдна част от ценните материали. Служители на съда по онова време твърдели, че много от папките са били разпилени. Други книжа пък отишли при бившия обвинител по делото - Красимир Живков, който след процеса се оттеглил в Пазарджик, претърпял тежка катастрофа и останал инвалид. В момента Владимир Живков дели общ двор с племенницата си Евгения Живкова и двамата са в прекрасни отношения. Сподели:", "date": "2019.12.07", "title": "ДРАМА! Синът на Тодор Живков остава на улицата - бори се със зъби и нокти за дома си"}
{"url": "https://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B8%D0%B7%D0%BF%D0%B5%D0%BF%D0%B5%D0%BB%D0%B8%D1%85%D0%B0-70-000-%D1%85%D0%B5%D0%BA%D1%82%D0%B0%D1%80%D0%B0-%D0%B7%D0%B5%D0%BC%D1%8F-news889776.html", "text": "Опустошителните пожари в Австралия са изпепелили повече от 70 000 хектара земя. Това съобщи електронното издание на вестник The Canberra Times, цитирано от „Фокус”. В материала се уточнява, че огънят все още не е овладян и продължава да бушува. Пламъците засегнаха Нов Южен Уелс, най-старият и най-населеният щат в Австралия. Намира се на север от Виктория и на юг от Куинсланд. Столица и най-голям град е Сидни. Бедствието унищожи десетки домове, както и други съоръжения. Екипите, които следва да направят оценка на щетите, все още не могат да стъпят на терен в засегнатите райони и затова всички подробности за мащаба на стихията остават непотвърдени. Сподели:", "date": "2019.12.07", "title": "Бедствие: Пожарите в Австралия изпепелиха 70 000 хектара земя"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BD%D0%B0-%D0%BA%D1%83%D0%BF%D0%BE%D0%BD-%D1%81-%D0%BC%D1%8A%D0%B6%D0%B0-%D1%81%D0%B8-%D0%B2%D0%B8%D0%B4%D0%B5%D0%BE%D1%81%D0%BD%D0%B8%D0%BC%D0%BA%D0%B8-news889841.html", "text": "Шефката на парламента Цвета Караянчева реши да се разтовари от напрежението и работата, като заведе половинката си на концерт. Както е известно Караянчева е луд фен на рока и не пропуска концерт на едни от най-великите рокаджии. След като със съпруга й преди месеци се радваха на \"След такъв концерт не ти се иска просто да се прибереш вкъщи и да продължиш с всекидневието, все едно нищо не се е случило. Разбира се, че не идват за първи път в България. И все пак, вярвала ли съм едно време, че ще гледам на живо концерт на Дийп Пърпъл? Не, никога, и усещането за сбъднато чудо е прекрасно. Пърпъл възпламеняват българска аудитория, в същото време Софийската филхармония изправя Виена на крака с рапсодия “Вардар”. Музиката е навсякъде около нас и ни обединява повече от всичко\", написа Караянчева. Whitesnake, тази вечер двамата са на концерт на  Deep Purple. Караянчева сподели и няколко видеа в личната си страница във фейсбук от концерта. Сподели:", "date": "2019.12.07", "title": "ПЪРВО В ПИК: Цвета Караянчева на купон с мъжа си (ВИДЕО/СНИМКИ)"}
{"url": "https://pik.bg/118-%D0%B4%D1%83%D1%88%D0%B8-%D1%81%D0%B0-%D0%BD%D0%B0%D0%BC%D0%B5%D1%80%D0%B8%D0%BB%D0%B8-%D1%80%D0%B0%D0%B1%D0%BE%D1%82%D0%B0-%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0-%D0%B7%D0%B0-%D0%BC%D0%B5%D1%81%D0%B5%D1%86-news889783.html", "text": "За месец в Северозапада работа са успели да намерят 118 души, съобщава „Конкурент”. Уточнява се, че става дума за граждани, които не са били регистрирани на трудовата борса и не са си търсили работа. Те са приоритет на бюрата по труда. В региона 223 души, завърнали се от чужбина и други 135 човека, прибрали се у дома от големите градове, са се регистрирали в бюрата по труда. За месец в региона  431 граждани в активна възраст са постъпили на работа. Над половината от тях са жени, всеки пети е продължително безработен, 27,3 на сто са младежите, а 6,6 на сто хора с намалена работоспособност. Най-търсени са строителните работници, шивачите, бармани, сервитьори, готвачи. Трябват  лекари, медицински специалисти, учители, оператори на металорежещи машини, шлосери, заварчици. За месец са заявени 264 работни места, значителна част от тях в реалната икономика. За всяко са се състезавали средно по осем човека. Най-оспорвана е била конкуренцията в Берковица, където за всяка позиция е имало по десет кандидати. По седем са били в Лом и Монтана. Над половината от обявените места са в частния сектор, всяко трето - в държавното управление. Сподели:", "date": "2019.12.07", "title": "118 души са намерили работа в Северозапада за месец"}
{"url": "https://pik.bg/%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%BE%D1%82%D0%B2%D0%BE%D1%80%D0%B8-%D0%B2%D1%80%D0%B0%D1%82%D0%B8-%D0%B2-%D0%B4%D1%83%D0%BF%D0%BD%D0%B8%D1%86%D0%B0-news889785.html", "text": "В Дупница бе открит Цeнтъp зa ĸpизиcнo нacтaнявaнe нa бeздoмни хора, който ще работи до март догодина, съобщи БНР. Общината е осигурила за пръв път такава социална услуга, като е заделила 40 000 лв. Капацитетът на центъра е 12 души. Той се намира в ремонтирани и преоборудвани помещения в двора на Дома за деца без родители „Олга Стоянова“. Освен подслон, бездомните ще получават и храна, топли дрехи, а при необходимост и медицинска помощ. Те ще се приемат от 18:00 часа вечер и ще могат да останат до 10:00 часа на другия ден. Общината е обявила и телефон, на който могат да се подават сигнали за бедстващи в студените зимни дни хора. Заместник-кметът на града Крум Милев отбеляза, че всички институции и организации, които се занимават с нуждаещи се и бездомни хора, са информирани, че центърът вече е отворен. Сподели:", "date": "2019.12.07", "title": "Център за временно настаняване на бездомни отвори врати в Дупница"}
{"url": "https://pik.bg/3-%D0%B4%D0%B2%D0%BE%D0%B9%D0%BA%D0%B8-%D0%B7%D0%BE%D0%B4%D0%B8%D0%B8-%D0%BA%D0%BE%D0%B8%D1%82%D0%BE-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D1%8F%D1%82-%D0%B8-%D1%81%D1%8A%D0%B1%D0%B8%D1%80%D0%B0%D1%82-news889784.html", "text": "Някои хора се събират и разделят постоянно. Те са от двойките, които постоянно се карат и имат много проблеми, но едновременно с това много се обичат и не могат един без друг. Ето кои зодиакални двойки са такива. Везните и Лъвовете се разбират, защото и двата знака обичат лукса, купоните и забавленията. При тях обаче избухват скандали, защото Везните се опитват да угодят на всички и се държат много приятелски с всички, а Лъвовете искат само те да бъдат толкова почитани и ухажвани. И на двете зодии им харесва да са сред много хора, да общуват, да излизат по партита. Везните правят много комплименти на Лъвовете и така печелят сърцето им. И двете зодии не обичат да съдят, затова си пасват перфектно и често отново се търсят един друг след раздяла. Лъвовете си падат малко повече по драмите, а Везните търсят спокойствие, затова късат. Два водни знака, които много си приличат. Те са чувствителни, емоционални, раними, крехки, грижовни, мили, затова търсят човек, който много да прилича на тях - иначе няма как връзката да потръгне, не всеки ще разбере тази чувствителност и няма да ги нарани. Търсят сериозни връзки и лоялност, затова стават двойка. Но проблемът е, че те толкова много внимават да не бъдат наранени и са толкова подозрителни, че едвам успяват да се доверят и да започнат сериозната връзка. Раците са раздразнителни и ако постоянно не им се обръща внимание, те си мислят, че Рибите им изневеряват. А Рибите просто често се разсейват, живеят в свой свят, отдават се на изкуството и бягат от реалността. Затова много се карат. Емоциите им са много силни и ги владеят. Но после осъзнават, че трудно се намира толкова верен и чувствителен човек, и пак си дават шанс. Телец и Дева Те са земни знаци и имат подобни ценности, затова много се ценят един друг. Дори да прекъснат връзката, при тях наистина страта любов ръжда не хваща. И пак се събират. И двата знака са земни, отговорни, знаят какво искат. Дават втори шанс на тази връзка, защото знаят, че си струва. И Девите, и Телците искат стабилна и продължителна връзка, както и спокойствие. Карат се, защото Телците са големи инати и не отстъпват, а Девите са супер критични и непрекъснато намират за какво да се хванат. Но после се сдобряват. Сподели:", "date": "2019.12.07", "title": "3 двойки зодии, които постоянно се разделят и събират"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%B8%D0%BA%D0%B8%D0%BD%D0%B3%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D0%BD%D0%B0-%D0%BD%D0%B0%D0%B4-1-000-%D0%B3%D0%BE%D0%B4%D0%B8%D0%BD%D0%B8-%D0%B2-%D0%BD%D0%BE%D1%80%D0%B2%D0%B5%D0%B3%D0%B8%D1%8F-news889737.html", "text": "Археолози откриха викингски кораб на над 1 000 години в близост до църква в Норвегия, съобщиха световните агенции, цитирани от БТВ. Откритието беше направено от Норвежкия институт за културно наследство, използвайки радарна технология. Новото откритие е от огромно значение. В Норвегия до момента са намерени едва три добре запазени викингски кораба. Традициите на викингите повелявали корабите да се заравят в земята, подобно на човешко погребение. Използвайки радар, археолозите успели да видят останки от погребална могила, в средата на която се различават формите на кораб – с дълъг и добре запазен кил, като две от мачтите се виждат от дясната му страна. Според измерванията викингският кораб е с дължина 16-17 метра. Макар изследванията и датирането тепърва да предстоят, археолозите, направили откритието, смятат, че е от периода на Меровингийте или от Викингския период, което означава, че може да е на над 1 000 години. Като добавка към невероятното откритие, благодарение на радара археолозите забелязали, че наблизо има и останки от викингски селища, но все още е прекалено рано да бъдат датирани. Сподели:", "date": "2019.12.07", "title": "Откриха викингски кораб на над 1 000 години в Норвегия"}
{"url": "https://pik.bg/%D1%81%D1%83%D1%82%D0%B5%D0%BD%D1%8C%D0%BE%D1%80%D1%8A%D1%82-%D0%BC%D0%B8%D1%82%D0%BA%D0%BE-%D0%BF%D0%B5%D0%B9%D0%BA%D0%B0%D1%82%D0%B0-%D0%B1%D0%B8%D0%BB-%D0%BD%D0%B0-%D0%B2%D0%B7%D1%80%D0%B8%D0%B2%D0%B0-%D0%B2-%D0%BF%D0%B8%D1%80%D0%BE%D0%B3%D0%BE%D0%B2-%D0%BF%D1%80%D0%BE%D1%87%D1%83%D1%82%D0%B8%D1%8F%D1%82-%D0%B7%D0%B0%D0%BF%D0%B0%D0%BB%D1%8F%D0%BD%D0%BA%D0%BE-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D0%B5-%D0%B5%D0%B4%D0%B8%D0%BD%D0%B8%D1%8F%D1%82-%D0%BE-news889592.html", "text": "Прочутият запалянко на футболния клуб Левски и мастит сутеньор от близкото минало е причинил пожара в МБАЛ \"Пирогов\" на 27 ноември. При инцидента загинаха двама души, 15 пациенти бяха обгазени, а близо 100 лекуващи се бяха евакуирани, пише столичен седмичник, според когото това е основната версия на разследващите. Виновникът за трагедията е 55-годишният Димитър Пейчев - Пейката, който е един от двамата пациенти на \"Пирогов\", загинали при инцидента. Според разследващите мъжът от столичния квартал \"Иван Вазов\" е изцяло отговорен за инцидента, заради запалена цигара. Само ден преди нелепата си смърт Пейката е открит в безпомощно състояние от случаен минувач в градинката до пазара \"Иван Вазов\". Оказа се, че Димитър Пейчев за пореден път е злоупотребил с алкохола. Екип на Спешна помощ се отзовава незабавно на обаждане през горещия телефон 112 и откарва мъжа за лечение в \"Пирогов\". Заради влошеното му състояние той е настанен във Второ вътрешно отделение, кето е на втория етаж на болницата. Пейчев е бил поставен на командно дишане в стая с още един болен мъж - на 66 години. И двамата са били с кислородни маски. Животът за двамата приключва в 3,35 часа призори. Тогава мощен взрив на кислородна бутилка, захранваща белите дробове на Пейката, разтърси северното крило на \"Пирогов\". По-късно разследващите ще открият до овъгления труп на 55-годишния мъж кутия с цигари , от които преди взрива Пейката си е запалил фас. \"Митко заедно с по-големия си брат Дока е сред тарторите на агитката на \"Левски\" в средата на 80-те години. И двамата бяха буйни, хулигани и често устройваха зрелищни мелета по стадионите. Буквално през месец ги пращаха в тухларните. Братята бяха съседи на легендата Георги Соколов - Соколето и даже се грижеха за него в последните години от живота му. Носеха му редовно водка и ракия, пазаруваха му\", разказват паметливи фенове. През 90-те години пък Пейката е въвлечен в престъпна група около Геле Черния, като му е възложено да контролира два бардака в София. Там се трудят около 20 проститутки. Заради проблемите с алкохола пъ-късно Пейката е пребит лично от Геле и изритан на улицата. Сподели:", "date": "2019.12.07", "title": "Сутеньорът Митко Пейката бил на взрива в \"Пирогов\"! Прочутият запалянко на Левски е единият от двамата загинали"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%B1%D0%B0%D0%BD%D0%BA%D0%BE%D0%B2%D0%B8%D1%8F%D1%82-%D0%BE%D0%B1%D0%B8%D1%80-%D0%BD%D0%B0-%D0%BC%D0%B0%D1%80%D1%82%D0%B8%D0%BD-%D0%BF%D0%B5%D1%82%D1%80%D0%BE%D0%B2-%D0%BF%D0%BE%D0%B3%D1%83%D0%B1%D0%B8%D0%BB-%D0%B1%D0%B0%D1%89%D0%B0-%D0%BC%D1%83-news889576.html", "text": "Банковата кражба на близо 4 милиона лева от сметките на Мартин Петров в \"Уникредит Булбанк\" и последвалите унизителни разпити и намеци от страна на адвокатите на финансовата институция в съдебната зала, че семейството на спортиста е замесено в аферата, вкараха в гроба таткото на футболната ни легенда Петьо Петров, пише столичен седмичник. В началото на седмицата 66-годишният мъж издъхна, след като не можа да се пребори с рака. Близки до почерненото семейство коментираха, че бащата е косвена жертва на наглата банкова кражба, реализирана от високопоставената служителка на \"Уникредит\" Ирина Аткова. През лятото на 2017 година нападателят от националната ни гарнитура установи, че без негово знание назначената за негова лична банкерка Аткова в продължение на 10 години е отклонявала 3,8 милиона лева от сметките му. Шашмата е продължавала дори след отстраняването на Аткова от банката. И до момента разследването по случая е замразено, тъй като Ирина Аткова е в неизвестност. Разследващите подозират, че банкерката е офейкала зад граница заедно със своя съпруг. Малцина са оптимисти, че тя някога ще бъде изправена пред Темида, въпреки че има данни, че е щипвала от сметките и на други клиенти.Сред ужилените се оказа естрадната икона Богдана Карадочева, а колежката и Нора Нова също е оплетена в мрежите на измамничката. \"Кражбата на милионите от сметките на Мартин Петров поболя татко му. Той разви скоротечно онкологично заболяване от ужас и унижение. Бившият шеф Левон Хампарцумян пък цинично заяви в тв интервю, че футболистът сам си е виновен, намеквайки за твърде личните отношения между футболиста и банкерката\", споделя близък до Мартин Петров. В съда на унижения бе подложена и майката на национала Марийка. Сподели:", "date": "2019.12.07", "title": "ШОКИРАЩО РАЗКРИТИЕ: Банковият обир на Мартин Петров погубил баща му"}
