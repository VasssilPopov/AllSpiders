{"url": "http://pik.bg/%D0%B7%D0%B8%D0%B3%D0%BC%D0%B0%D1%80-%D0%B3%D0%B0%D0%B1%D1%80%D0%B8%D0%B5%D0%BB-%D0%BE%D1%82%D1%80%D0%B5%D1%87%D0%B5-%D0%B4%D0%B0-%D0%B5-%D0%B8%D1%81%D0%BA%D0%B0%D0%BB-%D0%B4%D0%B0-%D1%81%D1%82%D0%B0%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news710939.html", "text": "В интервю за радио Deutschlandfunk първият дипломат на Берлин Зигмар Габриел (ГСДП) отхвърли по-рано разпространените медийни доклади, съгласно които той е поискал да бъде назначен на поста федерален финансов министър в новото германско правителство. Габриел определи като „глупост“ публикацията на водещото издание Der Spiegel, като подчерта, че подобен тип материали „досаждат на хората, както и на политиците“. От редакцията обаче парираха външния министър на Германия, като отбелязаха, че това не означава отказ от поста. Габриел отговори: „Аз съм част от федералното правителство, което отговаря за управлението, и никой не знае какво ще изглежда следващото. Защо трябва да участвам в спекулации за това кой ще бъде там? Сега съм достатъчно зает в качеството си на действащ министър на външните работи и се радвам, че според Der Spiegel има и други постове в Германия, които бих могъл да заема“. Съответната статия на изданието се появи в събота, 9 декември.", "date": "2017.12.09", "title": "Зигмар Габриел отрече да е искал да става финансов министър на Германия"}
{"url": "http://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B8%D0%B7%D0%B2%D1%8A%D0%BD-%D0%BA%D0%BE%D0%BD%D1%82%D1%80%D0%BE%D0%BB-news710957.html", "text": "Огнената стихия, която бушува вече цяла седмица в южната част на американския щат Калифорния, все още не е овладяна от пожарникарите, а силните ветрове през уикенда заплашват да допринесат за разрастването на пламъците, пише вестник Ю Ес Ей Тудей. Националната метеорологична служба издаде предупреждение с червен код за части от окръг Сан Диего, като най-силните ветрове се очакват в планините и в долината. Същевременно синоптиците съобщиха, че не се предвиждат никакви валежи в района. Условията в южната част на щата Калифорния остават опасни заради сухата почва и високите температури, предупредиха компетентните органи. Предварителните оценки показват, че в окръг Вентура пламъците са изпепелили 143 акра земя, а в района на Лос Анджелис – около шест хиляди акра земя.", "date": "2017.12.09", "title": "Огнен ад! Пожарите в Калифорния остават извън контрол"}
{"url": "http://pik.bg/%D0%B0%D1%80%D0%B5%D1%81%D1%82%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-23-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BB%D0%B8-%D0%B3%D0%BE%D0%BB%D1%8F%D0%BC-%D0%B0%D1%82%D0%B5%D0%BD%D1%82%D0%B0%D1%82-news710961.html", "text": "Двайсет и трима заподозрени са били задържани при операция в Истанбул срещу джихадистката групировка \"Ислямска държава\", предаде турската частна телевизия НТВ. Екипи на силите на турската полиция за борба с тероризма са предприели действия за залавянето на заподозрени, за които имало сведения, че подготвят \"сензационен атентат\" от името на ИД, информира БТА. В рамките на разследването е била извършена операция с едновременни акции на шест адреса в мегаполиса и са били задържани 23-ма чуждестранни граждани. При обиските са били намерени голям брой документи на организацията и дигитални материали.", "date": "2017.12.09", "title": "Арести в Истанбул! Закопчаха 23 джихадисти, подготвяли голям атентат"}
{"url": "http://pik.bg/%D0%B7%D0%B0%D1%89%D0%B8%D1%82%D0%BD%D0%B8%D0%BA-%D0%BD%D0%B0-%D0%B8%D1%81%D0%BB%D0%B0%D0%BD%D0%B4%D0%B8%D1%8F-%D1%81-%D0%BA%D1%83%D0%BB%D1%82%D0%BE%D0%B2%D0%BE-%D0%BE%D0%B1%D1%80%D1%8A%D1%89%D0%B5%D0%BD%D0%B8%D0%B5-%D0%BA%D1%8A%D0%BC-%D0%BC%D0%B5%D1%81%D0%B8-news710917.html", "text": "Аржентина и Исландия ще изиграят първия мач от Група \"Д\" на Мондиала в Русия. Двубоят ще се проведе на 16 юни 2018 година в Москва. Защитникът на исландците Диего Йоханесон пък отправя интересни думи към суперзвездата на \"гаучосите\" - Лионел Меси. \"Срещата с него на терена малко ни плаши, защото той е най-добрият в света. В същото време всички в тима са радостни от този исторически момент. Още отсега искам да го помоля да си приготви 23 свои фланелки, защото всички от нашия отбор, включително и аз, ще му я поискаме\", заявява Йоханесон пред \"Марка\".", "date": "2017.12.09", "title": "Защитник на Исландия с култово обръщение към Меси"}
{"url": "http://pik.bg/%D0%BC%D0%B5%D1%80%D0%B0%D0%BA%D0%BB%D0%B8%D1%8F-%D0%B1%D0%B8%D0%B2%D1%88%D0%B0-%D1%82%D0%B2-%D0%B2%D0%BE%D0%B4%D0%B5%D1%89%D0%B0-%D1%80%D0%B0%D0%B7%D0%BA%D0%B0%D0%B7%D0%B0-%D0%BA%D0%B0%D0%BA-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D1%8F-%D1%86%D0%B5%D0%BB%D1%83%D0%BD%D0%B5-%D0%BF%D0%BE-%D1%83%D1%81%D1%82%D0%B0%D1%82%D0%B0-news710877.html", "text": "Бившата водеща в американския телевизионен канал Fox News Джулиет Хади разказа, че преди около десет години американският президент Доналд Тръмп е направил опит да я целуне по устата, съобщава The Hill. По думите й, това се е случило „през 2005 или 2006 година“ в небостъргача „Тръмп тауър“. „Той ме покани на обяд в „Тръмп тауър“ – разказва Хади. – Там бяхме само двамата. След това ме изпрати до асансьора. Като се разделяхме, вместо да ме целуне по бузата, той опита да го направи по устата ми. Не се обидих. Помислих си: „Боже мой!“. Джулиет Хади добавя, че свидетел на случката бил един от охранителите на Тръмп. Журналистката казва, че не е почувствала заплаха, но останала силно изненадана, че Тръмп направил опит да я целуне. „Моментът беше доста странен – разяснява Хади. – След онзи момент той никога не направи опит да направи още нещо, а и аз никога след това не съм оставала насаме с него“.", "date": "2017.12.09", "title": "Мераклия! Бивша тв-водеща разказа как Доналд Тръмп опитал да я целуне по устата"}
{"url": "http://pik.bg/%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%BE%D0%BF%D0%B8%D0%BB%D1%8F-%D0%B1%D1%81%D0%BF-%D0%B4%D0%BE%D0%BA%D0%B0%D1%82%D0%BE-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D1%81-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81-news710977.html", "text": "Докато опозицията у нас се занимава с измислени скандали, лидерите на Балканите обсъждат европейската перспектива пред всички хора от региона. Това написа във Фейсбук председателят на ПГ на ГЕРБ и зам.-председател на партията Цветан Цветанов. Гласът на българския премиер Бойко Борисов се чува ясно както на Балканите, така и в цяла Европа. Сега е моментът всички у нас да се обединим и да използваме по най-полезния за гражданите и страната ни начин българското председателство на Съвета на ЕС, пише Цветанов.", "date": "2017.12.09", "title": "Цветанов попиля БСП: Докато опозицията се занимава с измислени скандали, гласът на Борисов се чува както на Балканите, така и в цяла Европа"}
{"url": "http://pik.bg/%D1%82%D0%BE%D0%B2%D0%B0-%D0%B5-%D0%BD%D0%B0%D0%B9-%D0%BF%D0%BE%D0%BB%D0%B5%D0%B7%D0%BD%D0%B0%D1%82%D0%B0-%D0%BF%D1%80%D0%B5%D0%B4%D0%BA%D0%BE%D0%BB%D0%B5%D0%B4%D0%BD%D0%B0-%D0%B4%D0%B8%D0%B5%D1%82%D0%B0-news710927.html", "text": "Вълненията покрай празниците отдавна не се ограничават само с подаръците. По Коледа хората се събират и всеки иска не само да поклюкари и да хапне вкусно, но и да блесне със секси визия. Обичайно предпразнично всички заключваме хладилника и търсим някакви бързи диети, които да ни вкарат в топформа. Много от тях обаче са вредни и после ни карат да съжаляваме, че изобщо сме ги правили. Хранителният експерт Мария Хелър обаче е създала специален диетичен режим, който обещава да ви отърве от 3 кг за две седмици без глад, броене на калории и тежък фитнес режим. Диетата ?, наречена DASH (Диетични подходи за спиране на хипертонията) бе определена за най-здравословната диета от Американската камара на диетолозите. Какво трябва да правите през следващите 2 седмици? Ключът е да изберете правилните протеини и здравословни мазнини, които ще ви помогнат да се заситите и да не прегладнявате. Диетата на Хелър е разделена на 2 фази. Тя обещава не само да ви помогне да отслабнете, но и доказано да понижите кръвното си налягане, холестерола и така да се предпазите от сърдечносъдови заболявания и диабет. Първата фаза от диетата DASH (първите две седмици от програмата) е период на преход с ниски въглехидрати, предназначен да възстанови метаболизма ви. Този богат на протеини план за хранене – който се изразява в консумация на плодове и пълнозърнести продукти за 14 дни – ще ви накара да се чувствате заситени за по-дълго време и поради това и ще задейства незабавно загубата на тегло. Втората фаза отново залага на пълнозърнести продукти, плодове и нишестени зеленчуци, за да поддържате и продължите загубата на тегло, както и да подобрите нивото на холестерола и кръвната захар. Подобрените хранителни навици, за да видите резултатите преди Коледа Консумирайте много зеленчуци. Можете да ядете колкото искате зеленчуци, които не съдържат нишесте. Също така трябва да включвате храни, богати на протеини, като немазно месо, риба, нискомаслено сирене, ядки – те засищат и поддържат в норма нивото на кръвната захар. Чрез изрязването от менюто на нишестени и захарни храни, метаболизмът ви ще работи по-ефективно, тъй като ще имате намалено търсене на инсулин (хормон, който поддържа нивата на кръвната захар в килограми). Също така ще забележите, че ядете по-леки, по-здравословни храни, което ще ви накара да се почувствате по-енергични. През първите няколко дни ще забележите, че талията ви намалява, защото губите мазнини от корема. Премахвайки нишестето и мазните храни, вие ще засилите метаболизма си, тъй като тялото ви няма да се нуждае от повече инсулин (хормонът, който поддържа нивото на кръвната захар). Ще усетите и че имате повече енергия и дори не се нуждаете от много храна. Още първите дни ще започнете да губите сантиметри от тялото ви, вследствие на намалените въглехидрати. Първа фаза През следващите 14 дни включвайте умерено големи порции от трите групи храни във всяко основно ядене. Важно: месото, рибата трябва да са с размерите на дланта ви. Една шепа боб, ядки, леща и соеви храни на порция. Сиренето трябва да бъде с размерите на малка кибритена кутия. ЯЖТЕ... 1. Храни, богати на протеини и ниско наситени мазнини. Те включват: Немазно месо Риба и пилешко Фасул и леща Соеви храни Нискомаслени сирена Яйца Нискомаслено кисело мляко (една купичка на ден) 2. Здравословни мазнини – Това са храни, съдържащи омега-3 и полиненаситени мазнини. При редовна консумация имат благотворен ефект върху кръвообращението и намаляват риска от сърдечни заболявания. Добрите източници на такива са: Авокадо Растителни масла, особено от маслини, рапично масло и ядки Имайте предвид, че кокосовото и палмовото масло са изключени, тъй като те са с високо съдържание на наситени мазнини; също така салатни дресинги, особено тези, които включват тези две масла. 3. Храни, които са богати на протеини и съдържат здравословни мазнини. Това са: Ядки (за предпочитане непечени и не солени) и семена. Мазни риби като сьомга и скумрия. ПЛЮС Избягвайте скорбялни храни (различни от боб). Това означава да се лишите от: хляб, макаронени изделия, картофи, ориз, всички пържени в тесто храни, захарни изделия (включително плодове без значение дали са пресни, замразени, сушени или консервирани), алкохол, кофеинови напитки, мляко. Втора фаза След като вече активно отслабвате, можете лесно да задържите резултата и да го продължите във времето. Вече сте се научили да се храните здравословно, а добрата новина е, че ще добавите още храни: пълнозърнести храни (не повече от три порции на ден) и плодове (не повече от 2 порции на ден). Също така е хубаво да увеличите малко упражненията. *Една порция от пълнозърнеста храна = 1 филийка пълнозърнест хляб; половин пълнозърнест кроасан; 1/2 чаша сварени пълнозърнести макаронени изделия или кафяв ориз; 1 среден картоф или три пресни картофа с кожа Една порция плод = 1/2 пресен плод; половин чаша плодов сок; 1 малка купичка сушени плодове; 2 супени лъжици консервирани плодове в сок. С този режим ще продължите да губите тегло, макар и малко по-бавно след първоначалната фаза на възстановяване, но това е план, който можете да следвате цял живот.", "date": "2017.12.09", "title": "Това е най-полезната предколедна диета"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-%D0%BC%D0%BB%D0%B0%D0%B4%D0%B0-%D1%88%D0%BE%D1%84%D1%8C%D0%BE%D1%80%D0%BA%D0%B0-%D1%83%D0%B1%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-news710982.html", "text": "Мъж почина при тежък пътен инцидент, станал около 21 часа тази вечер на входа на пловдивското село Войсил. Млада жена го е прегазила, като според очевидци той най-вероятно е починал мигновено при удара, пише Трафикнюз.бг. На мястото е пристигнала полиция и линейка, ала лекарите са потвърдили трагедията, като са констатирали смъртта на мъжа, чиято самоличност е неизвестна към момента. Полицията все още прави оглед на местопроизшествието и изчакват екип на съдебна медицина, разказа жена, която е преминала оттам само минути след трагедията. Не е установена причината за катастрофата, а младата жена стояла зад волана ще бъде тествана за алкохол и наркотици. По колата ѝ има големи материални щети - предното стъкло е счупено както и част от бронята и фара.", "date": "2017.12.09", "title": "Трагедия край Пловдив! Млада шофьорка уби пешеходец"}
{"url": "http://pik.bg/%D1%81%D0%BB%D0%BE%D0%B2%D0%B5%D1%81%D0%B5%D0%BD-%D1%88%D0%B0%D0%BC%D0%B0%D1%80-%D0%BF%D0%BE-%D1%80%D0%BE%D0%BD%D0%B0%D0%BB%D0%B4%D0%BE-news710923.html", "text": "Легендата на испанския футбол - Хулио Салинас, атакува словесно носителя на последната Златна топка до момента - Кристиано Роналдо, акцентира \"Топспорт\". Бившият нападател на Барса обяви, че португалецът не заслужава отличието си. Салинас коментира изказването на Роналдо, че е най-добрият футболист в историята: \"Да си много добър не означава, че си най-добрият. Особено, когато си имал малшанс да играеш в една епоха с великия Меси. Аз честно не смятам, че мястото ти е на пиедестала на най-добрите играчи в историята, защото има немалко играчи, които те превъзхождат. Взе \"Златна топка\", която не заслужаваше\", категоричен е Салинас, в обръщение към Роналдо.", "date": "2017.12.09", "title": "Словесен шамар по Роналдо"}
{"url": "http://pik.bg/%D0%BD%D0%B0-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B8%D0%BA%D0%BE%D0%BB%D0%B5%D1%82%D0%B0-%D0%B5%D1%82%D0%BE-%D0%B3%D0%B8-%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-%D0%B5%D1%80%D0%B3%D0%B5%D0%BD%D0%B8-%D1%81-%D0%BA%D0%BE%D0%B8%D1%82%D0%BE-%D0%B4%D0%B0-%D1%81%D0%B8-%D1%83%D1%80%D0%B5%D0%B4%D0%B8-%D0%B6%D0%B8%D0%B2%D0%BE%D1%82%D0%B0-%D1%81%D0%BD%D0%B8%D0%BC%D0%BA%D0%B8-news709870.html", "text": "Мъж, който да издържа на безумните харчове на Николета Лозанова, в България вече едва ли се намери. Но затова пък по света все още има необвързани принцове, при които плеймейтката може да се пробва. Така хем ще си подсигури живот в злато и диаманти, хем ще си живее в чужбина и ще си реши проблема с хейта у нас. Хари - един от най-желаните ергени сред принцовете вече е в клуба на официално сгодените, но от Дубай до Белгия има принцове, чиито сърца са свободни. Ето част от тях: Принц Хамдан е на 35 години. Той е известен с любовта си към пътешествията, скачането с парашут и колоезденето. Освен това той е поет, а неговото творчество се радва на много почитатели. Той се гордее с близо шест милиона последователи в \"Инстаграм\". 23-годишният Принц Хюсеин е известен като разбивач на сърца със синя кръв. Той е най-голямото дете на крал Абдула II и кралица Рания и съответно е престолонаследник. Хюсеин е получил образованието си в Кралската военна академия във Великобритания, където са учили принцовете Уилям и Хари. Семейството на 26-годишният Принц Матин от Бруней притежава авоари в размер на 20 милиарда долара. Той е четвъртият син на султан Хасанал Болкиа и шести по ред кандидат за брунейския престол. Завършва Лондонския университет през 2016 г. с магистърска степен по международни науки и дипломация. Обича конната езда, котките и вкусната храна. 25-годишният принц Йоахим от Белгия е деветият кандидат за белгийския престол. Учил е в Англия и Италия, завършил е международна икономика, мениджмънт и финанси. Принц Йоахим от Белгия Сега е офицер в белгийския флот. Принц Константин Алексиос е на 19 години. В \"Инстаграм\" демонстрира пищен начин на живот и се радва на близо 30 000 последователи. 31-годишният принц Филипос завършва университета в Джорджтаун през 2008 г. Неговата титла е по-скоро представителна, тъй като гръцката монархия е премахната през 1973 г.,пише \"Дарик\".", "date": "2017.12.09", "title": "НА ВНИМАНИЕТО НА НИКОЛЕТА! Ето ги принцовете-ергени, с които да си уреди живота (СНИМКИ)"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0%D1%82-%D1%83%D1%81%D0%B8%D0%BB%D0%B8%D1%8F-%D0%B2-%D0%BE%D0%BF%D0%B8%D1%82-%D0%B4%D0%B0-%D1%83%D0%B1%D0%B5%D0%B4%D1%8F%D1%82-%D1%81%D0%B0%D1%89-%D0%B4%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B4%D0%B0%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B7%D0%B0-%D0%B5%D1%80-news710935.html", "text": "Държавният глава на Турция Реджеп Тайип Ердоган и френският президент Еманюел Макрон ще работят съвместно в опит да убедят САЩ да преразгледат решението си за признаване на Ерусалим за столица на Израел, предава Reuters, като се позовава на източник от Анкара. Двамата лидери са провели телефонен разговор, в който са постигнали съгласие, че решението на Вашингтон е тревожно за развитието на ситуацията в региона, разкри източникът на агенцията, допълвайки, че Макрон и Ердоган ще положат съвместни усилия да убедят Доналд Тръмп в нецелесъобразността на решението му. Ердоган е провел телефонни разговори и с президентите на Казахстан, Ливан и Азербайджан по темата, заяви източникът. По-рано той свика извънредна среща на Организацията за ислямско сътрудничество, която ще се проведе в Турция следващата седмица. Съобщението на президента Доналд Тръмп предизвика критика от страна на американските съюзници на Запад. ООН, Франция, Италия, Германия, Великобритания и Швеция призоваха САЩ да „внесат подробни предложения за израелско-палестинско споразумение\".", "date": "2017.12.09", "title": "Турция и Франция обединяват усилия в опит да убедят САЩ да преразгледат решението си за Ерусалим"}
{"url": "http://pik.bg/%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-%D0%BE%D1%82-%D1%81%D0%B5%D0%BB%D0%BE-%D0%B5%D1%80%D0%B4%D0%B5%D0%BD-%E2%80%9E%D0%B8%D0%B7%D0%B3%D0%BE%D1%80%D1%8F%E2%80%9C-%D1%81-%D0%BD%D0%B0%D0%B4-3-%D0%B1%D0%BE%D0%BD%D0%B0-news710884.html", "text": "Възрастна жена от бойчиновското село Ерден стана поредната жертва на ало измамниците, съобщиха от полицията в Монтана, цитирани от Конкурент. 78-годишната А.Ц. получила обаждане по телефона. Непознат мъж и обяснил, че дъщеря й е катастрофирала и е в много тежко състояние. За да бъде спасена, жената трябва незабавно да събере всичките си спестявания и да им ги даде. В паниката си жената набързо събрала всичките си пари от 3 100 лв и ги сложила в плик. След това хвърлила плика в близост до дворната си врата. Часове по-късно разбрала, че е измамена. От парите обаче нямало и следа. А.Ц. подала сигнал в полицията. По случая е образувано досъдебно производство.", "date": "2017.12.09", "title": "Възрастна жена от село Ерден „изгоря“ с над 3 бона"}
{"url": "http://pik.bg/%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D0%BA%D1%83%D1%87%D0%B5%D1%82%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B2-%D1%81%D0%B8%D0%BB%D0%B8%D1%81%D1%82%D1%80%D0%B0-news710968.html", "text": "Около 50 собственици на домашни кучета, заедно с любимците си, направиха мирен протест против заповед на община Силистра, забраняваща разхождането на четириноги в Дунавския парк на града. Всъщност забраната отдавна е част от Наредбата за обществения ред и чистотата в Силистра, но едва сега бе визуализирана чрез табели на всички входове на парка. Протестиращите заявиха, че решението трябва да отпадне, но да се засили контролът спрямо всички, които не почистват след кучетата си. Тази функция е поверена на Общинския инспекторат и охраната на парка, които от своя страна не правят нищо против нарушителите, а и нямат достатъчни правомощия да налагат глоби, пише \"Булфото\".", "date": "2017.12.09", "title": "Собственици на кучета протестираха в Силистра"}
{"url": "http://pik.bg/%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D1%85%D0%B8%D1%82%D1%80%D0%B8%D0%BD%D0%BE-%D0%B2%D1%81%D0%B5-%D0%BE%D1%89%D0%B5-%D0%B8%D0%BC%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B1%D0%B5%D0%B7-%D0%B4%D0%BE%D0%BC-news710970.html", "text": "В шуменското село Хитрино се готвят за тъжна дата. Утре се навършва точно година от взрива на влакови цистерни, който уби 7 души, рани десетки и срина цели съдби. Половината Хитрино беше унищожено. Все още има хора без покрив, предава Би Ти Ви. Почти година след катастрофата най-големият въпрос е кога селото ще бъде напълно възстановено. Средства за това има благодарение на дарителските кампании и осигурените от държавата пари, но работата все още не е приключила. Факт са и съмненията за непрозрачност при управлението на средствата за обезщетения, ремонти и строежи. В селото се строи на мястото на опожареното с 33 милиона лева от дарения, от държавата и от еврофондовете. Похарчени до момента са 7 300 000 лева, най-много за обезщетения, строителство, ремонт и оборудване. Местният Обществен съвет отговаря за разпределянето на парите. Собственикът на изпепелената фурна в селото не е доволен, защото не разбира по какви критерии нуждаещите се са разделени на групи. „Аз в момента попаднах в трета група, след като къщата ми изгоря, а имаше хора, които са също с изгорели къщи, а са в първа група. Подадох молба пред Обществения съвет и те казаха понеже не живея в къщата, аз наистина не живея в къщата, живея в кооперацията, казаха нямаш право на първа група”, разказа потърпевшият. От Обществения съвет твърдят, че няма как новата къща да бъде със същата квадратура и отхвърлят твърденията за непрозрачност и злоупотреби. „Де факто ние до парите нямаме досег, тоест нашата работа е по-скоро да направим предложения и оттам насетне счетоводно, всичко се отнася до счетоводството на общината”, обясни Светослава Борисова – председател на Обществения съвет. „Хората не са еднакви, имотите не са еднакви, има хора които, така – прекаляват с исканията си, прекаляват с алчността си”, коментира кметът на Хитрино Нуридин Исмаил. Има случаи, при които строителите са отстранени заради недобра работа и покривите все още не са завършени. В Хитрино изцяло наново се строят общо 24 къщи и всички се надяват да имат покрив за Коледа. Паметта на седемте жертви утре ще бъде почетена с курбан, който дава ДПС – партията издигнала кмета Нуридин Исмаил и изключила го от редиците си през лятото.", "date": "2017.12.09", "title": "ГОДИНА СЛЕД ТРАГЕДИЯТА: В Хитрино все още има семейства без дом"}
{"url": "http://pik.bg/%D1%84%D1%80%D0%B0%D0%BD%D1%86%D1%83%D0%B7%D0%B8%D0%BD-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0-%D0%BD%D0%B0-%D0%B0%D0%BC-%D1%85%D0%B5%D0%BC%D1%83%D1%81-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BC%D1%83-%D0%B5-%D0%BA%D1%80%D0%B8%D1%82%D0%B8%D1%87%D0%BD%D0%BE-news710981.html", "text": "Временно движението по АМ \"Хемус\" при пътен възел \"Ябланица\" е ограничено, предупреждават от АПИ. Причината е пътнотранспортно произшествие. Шофьорите да се движат с повишено внимание и съобразена скорост по обходен маршрут по околовръстния път на гр. Ябланица. Пострадал е 19-годишен французин. Той е транспортиран до болницата в Плевен. Състоянието му е много критично.", "date": "2017.12.09", "title": "Французин се размаза на АМ \"Хемус\", състоянието му е критично"}
{"url": "http://pik.bg/%D0%B7%D0%B0%D0%B4-%D0%BA%D1%83%D0%BB%D0%B8%D1%81%D0%B8%D1%82%D0%B5-%D0%B5%D1%82%D0%BE-%D0%BA%D0%BE%D0%B3%D0%BE-%D0%B3%D0%BB%D0%B0%D1%81%D1%8F%D1%82-%D0%B7%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%B2-%D1%85-%D1%84%D0%B0%D0%BA%D1%82%D0%BE%D1%80-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D0%B2%D0%B8%D1%80%D0%B4%D0%B6%D0%B8%D0%BD%D0%B8%D1%8F-%D0%BE%D1%87%D0%B0%D0%BA%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news710715.html", "text": "Саня Армутлиева гласи Йоана от Монтана за победител в \"Х Фактор\" тази година. 21-годишното момиче вече имало готов договор с фирмата на съдийката \"Вирджиния рекърдс\", който само чакал да бъде подписан. Само за два месеца от появяването си на кастингите във формата досега, Йоана е успяла да събере фен клуб от 8000 души. Групите от почитатели на всички останали участници едва стигат 4000-4500, докато хората, които харесват момичето от Северозапада, всяка седмица набъбват с около 1000. Това е само официалната цифра, която не отчита броя на зрителите, гласуващи за Йоана, без да са в нейния фен клуб. Именно затова се смята, че тя е с най-големи шансове за победа във формата, въпреки че в него има участници, които технически пеят по-добре, пише седмичник. Продуцентът Магърдич Халваджиян често повтаря, че в \"Х Фактор\" един глас не е достатъчен, а трябва характер и най-вече харизма, за да изкласиш до финал и победа. Точно харизмата на Йоана Димитрова помита всички нейни конкуренти за първото място. Иначе тя до момента няма кой знае какви музикални изяви зад гърба си. На старта на шоуто сподели, че е повече танцьорка отколкото певица, а хляба си изкарва с продажба на дрехи в онлайн магазин. За момента единствените конкурентки на момичето от Монтана, които могат да й оспорят победата, са гордостта на Пловдив - четирите девойки от \"4 magic”. Те обаче имат много по-малко фенове в сравнение с Йоана.", "date": "2017.12.09", "title": "ЗАД КУЛИСИТЕ! Ето кого гласят за победител в \"Х Фактор\"! Договор с \"Вирджиния\" очаква... (СНИМКИ)"}
{"url": "http://pik.bg/%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D0%BA%D0%B0%D0%BD%D0%B0-%D0%B7%D0%B0-%D0%BD%D0%B0%D1%82%D0%BE-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news710960.html", "text": "Надявам се на покана за НАТО през 2018 г. Това каза македонският премиер Зоран Заев в интервю за България он еър. \"2018 ще бъде годината на интеграции на страните от Западните Балкани в международните институции. Готови сме да влезем в НАТО извършваме необходимите реформи, увеличаваме бюджета си във военната област с 0.2% за да можем да засилим оперативната интермобилност на армията на Република Македония и да участваме във всички мисии на Организацията. Тази година увеличаваме своето присъствието от 34 до 40 човека,\" заяви премиерът на Македония. \"През 2018 год. се надявам, че Македония може да получи поканата за членство в НАТО. България и други държави ни помагат да решим въпроса за името в спора с Гърция, което ще ни отвори пътя към автоматичното членство. Договорът за доборосъседство между България и Македония дава своите резултати. Подписахме вече документ за поевтиняването на роуминга, започнаха и проектите за изграждането на новия граничен пункт между страните ни - \"Клепало\", каза още македонският премиер. \"Работи се за включването и към магистралата \"Струма\" в България, която е много важна. Също така вече обсъдихме и новия газопровод, който от Петрич ще стигне до Струмица. Българските компании, започнаха да идват в Македония и да показват своя интерес за инвестиции във всички области, като сериозен е интересът към тютюневите фабрики. Това показва че приятелството между България и Македония носи само придобивки. Отива си периодът на напрежение между България и Македония. Вярвам, че Договорът за приятелство, които подписахме, окончателно затвори всички възможности за всички неприятелски моменти, които съществуваха в миналото. От това икономическа и финансова полза ще имат гражданите на Македония и България,\" обясни Заев.", "date": "2017.12.09", "title": "Зоран Заев се надява Македония да получи покана за НАТО догодина"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BB%D0%B0%D0%B2%D0%B8%D1%8F-%D1%88%D0%BE%D0%BA%D0%B8%D1%80%D0%B0-%D0%BB%D0%B5%D0%B2%D1%81%D0%BA%D0%B8-news710964.html", "text": "Левски и Славия завършиха наравно 1:1 в двубой от 20-ия кръг на Първа лига, игран на стадион \"Васил Левски\". \"Сините\" поведоха в резултата още в 17-ата минута чрез Сержиу Буш, но после проспаха по-голямата част от мача. В края на срещата Андреа Христов изравни. Футболистите на треньора Делио Роси ще зимуват на третото място с актив от 39 точки. Славия е 8-и в подреждането с 24 пункта. Дербито започна с териториален превес на \"сините\", които опитваха по всякакъв начин да притеснят защитата на Славия. В 5-ата минута Левски изпълни корнер, Жорди Гомес центрира успоредно на голлинията, но сантиметри разделиха Иван Горанов да засече в мрежата. В 17-ата минута Сержиу Буш откри резултата. Прекрасно дълго подаване на Роман Прохазка прехвърли защитата на Славия, топката стигна до нападателя, който се оказа сам срещу вратаря Антониос Стергиакис. Румънецът прати майсторски от малък ъгъл кълбото в мрежата. В следващите минути Славия заигра по-активно, опитвайки се да върне попадението, а Левски започна да дебне за контри, но до опасни положения пред двете врати така и не се стигаше. Все пак в 37-ата минута Иван Минчев опита да затрудни Божидар Митрев от доста далечна дистанция, но ударът му се оказа неточен. Липсата на опасни положения в мача продължи и така двата отбора се прибраха в съблекалните след края на първото полувреме с минимална преднина за \"сините\". През втората част ситуацията на терена не се промени. В 53-ата минута Буш бе изведен от Габриел Обертан отляво в наказателното поле, румънецът се опита от трудно положение да центрира към Прохазка, но топката се оказа твърде силна. Едва в 75-ата минута дойде и най-опасното положение, в което Славия можеше да изравни резултата. Галин Иванов премина като на шега през трима от Левски и остана сам срещу Божидар Митрев. Ударът му обаче премина до лявата греда. Три минути по-късно Жорди Гомес опропасти атака на Левски, след като предпочете да завърши с крайно неточен удар от дъгата пред наказателното поле. В 82-ата минута резултатът стана 1:1. Андреа Христов изразнява с фронтален удар от наказателното поле, възползвайки се от грешно изчистена топка от страна на Мики Орачев, пише \"Гол\". Славия: Стергиакис, Ндонг, Велков, Христов, Омар, Мартинов, Велев (Узунов 60'), Мба (Кръстев 76'), Минчев (Шоколаров 65'), Иванов, Милев Треньор: Златомир Загорчич Левски: Митрев, Цветкович, Пиргов, Ейолфсон, Горанов (Орачев 73'), Белмонт, Гомес, Прохазка, Кабрал (Мапуку 84'), Обертан, Буш Треньор: Делио Роси София, стадион \"Васил Левски\" Съдия: Георги Димитров", "date": "2017.12.09", "title": "ИЗВЪНРЕДНО! Славия шокира Левски! "}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BD%D0%B0-%D0%BF%D0%B8%D0%BA-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%B5-%D1%87%D1%83%D1%82%D0%BE%D0%B2%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%BA%D0%B0%D1%82%D0%B0-%D0%BE%D0%B1%D0%B2%D0%B8%D0%BD%D0%B8%D0%BB%D0%B0-%D0%B4%D0%B6%D0%B8%D0%BD%D0%BE-%D0%B1%D0%B8%D0%B0%D0%BD%D0%BA%D0%B0%D0%BB%D0%B0%D0%BD%D0%B0-%D0%B2-%D0%B8%D0%B7%D0%BC%D0%B0%D0%BC%D0%B8-%D0%B0%D1%80%D0%B5%D1%81%D1%82-news710920.html", "text": "След което се включи и въпросната съпруга, която не се представи по име, но уточни чия жена е. На екрана бе изписано - тук не е ясно дали Биг Брадър има проблеми със слуха и не е чул правилно, или нарочно не е изписал правилно фамилията на въпросния. Не става дума за никакъв Марков, а за Георги Мартов. Във формата явно не са си направили труда да проучат кой всъщност е въпросният Георги Мартов, по прякор Жоро Мицубишито! Или пък са изписали нарочно грешно фамилията му, за да не навържат зрителите в България какви реално хора саботират Бианкалана. Най-простичко обяснено, снощи в ефира на Нова телевизия се случи следното: Джино Бианкалана бе обвинен в извършването на парични измами от Теменужка Колева, жената на Мартов, която бе арестувана в съвместна акция на Федералното бюро за разследване на САЩ и българската ДАНС! През март 2014 г. около китките на Мартов, на родената в Димитровград Колева, с която живеели на семейни начала, и на още 28 българи щракнаха белезници за По информация на столичен ежедневник, след като минава между капките, жената на арестувания за точене на банкови карти Мартов, го напуснала и отмъкнала източените от чужди сметки милиони. Нушка сложила ръка на нелегалното богатство и сега щедро го харчи по новата си изгора - мъж на име Боян. Освен това сложила ръка и върху тузарската къща на Мицубишито в Чикаго, имение в Ел Ей и няколко поръчкови лимузини. Репликата на скрийншота долу е на жената на Георги Мартов! Изводът не е далеч от акъла! И той е \"Крадецът вика \"Дръжте крадеца\"!... : Жената, която вчера се свърза с Динко Вълев в Къщата на \"Биг Брадър\" и обяви в ефира на Нова телевизия, че Джино Бианкалата дължи огромна сума пари на съпруга й, е била арестувана от ФБР за участие в организирана група за измами с кредитни карти! Христина Гоцева, първата нашенка в Чикаго, която свидетелства срещу победителя от \"ВИП Брадър 2015\", заяви следното: пране на пари, банкови и измами с кредитни карти за над 10 млн. долара. Прокуратурата в Чикаго дори смята Нушка за дясната ръка на Мартов. Месец след акцията през 2014 г. м Според ФБР между 2011 и 2012 г. бандата е източила милиони долари от банкови карти в Европа, Азия и Африка. агистратите определиха гаранция от 100 хиляди долара и освободиха Теменужка Колева. Мартов обаче е осъден на 7 години затвор и все още е зад решетките. Така много хора, които в страницата на \"Биг Брадър\" във \"Фейсбук\" недоумяват защо се налага съпругата да адвокатства на \"завлечения\" от Бианкалана неин мъж, вече могат да си отговорят на въпроса. Просто защото Мартов е в панделата, а там с него никой не може да се свърже, за да потвърди или да отрече дължи ли му Джино посочените в началото на този текст суми! Хитро, а?! Разследването на ПИК отговаря и на въпроса, задаван също из социалните мрежи - защо \"ужилените\" от Бианкалана не са подали искове срещу него, след като са били многократно завличани, а се жалват на Биг Брадър? Логично е - не върви пред полицията да се вайкат точно разследвани от спецслужбите!", "date": "2017.12.09", "title": "РАЗСЛЕДВАНЕ НА ПИК! СКАНДАЛЪТ Е ЧУТОВЕН! Българката, обвинила Джино Бианкалана в измами, арестувана от ФБР за източване на кредитни карти! (ПОТРЕСАВАЩИ РАЗКРИТИЯ/ВИДЕО)"}
{"url": "http://pik.bg/%D1%83%D0%B6%D0%B0%D1%81-%D0%B2-%D0%B8%D1%82%D0%B0%D0%BB%D0%B8%D1%8F-%D1%88%D0%BE%D1%84%D1%8C%D0%BE%D1%80-%D0%B3%D0%B0%D0%B7%D0%B8-%D0%BF%D0%B5%D1%88%D0%B5%D1%85%D0%BE%D0%B4%D1%86%D0%B8-%D0%B8-%D0%B1%D1%8F%D0%B3%D0%B0-news710971.html", "text": "Най-малко четирима души бяха ранени, след като шофьор ги помете на тротоар, съобщава в. \"Стампа\". Инцидентът е станал в пешеходната зона на град Сондрио. Пострадалите са били посетители на открития в града Коледен базар. Местните власти отхвърлиха версията за атентат. Полицията е установила, че виновният шофьор е бил пиян. Той дори се е опитал да избяга от мястото на инцидента, но е бил задържан.", "date": "2017.12.09", "title": "Ужас в Италия! Шофьор гази пешеходци и бяга"}
{"url": "http://pik.bg/%D1%81-%D1%82%D0%B5%D0%B7%D0%B8-%D1%82%D1%80%D0%B8-%D1%81%D1%82%D1%8A%D0%BF%D0%BA%D0%B8-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8%D1%82%D0%B5-%D1%81%D0%B5%D0%BA%D1%81%D0%B0-%D1%81%D1%82%D1%80%D0%B0%D1%85%D0%BE%D1%82%D0%B5%D0%BD-news710919.html", "text": "Добрият секс е полезен в толкова много аспекти – освобождава стреса, помага на съня и подсилва имунната система. Едно от най-добрите предимства на редовната активност в спалнята е укрепване на връзката с партньора ви. Всичко това е подкрепено от науката, пише Тялото.бг. Според данни на проучване, поместено в Psychological Science, двойките изпитват по-високо ниво на сексуално удовлетворение дори два дни след секс. Това е особено важно за цялостното удовлетворение от връзката. С тези 3 стъпки можете да имате по-щастлив и удовлетворяващ сексуален живот. 1. Докосвайте се често Всички пози по време на секс имат своите предимства, но при някои от тях телата ви са по-раздалечени едно от друго. В това, разбира се, няма нищо лошо, но за да почувствате емоционална близост с партньора си, по-често избирайте пози, при които телата ви са по-близо. Това ви позволява да усетите топлите си тела. Така допълнително се изгражда близост помежду ви. 2. Обърнете по-голямо внимание на любовната игра Повечето жени се нуждаят от други форми на стимулиране, освен самия полов акт, за да достигнат до оргазъм. А липсата на оргазъм не оказва благоприятно влияние на връзката. Когато отделите достатъчно време на любовната игра, това ви сближава още повече и изпълва телата ви със сладко очакване. А колкото повече то се натрупва, толкова по-голямо удоволствие носи сексът след това. 3. Споделяйте открито своите предпочитания и фантазии Откритото споделяне на начина, по който обичате да бъдете докосвани, както и предпочитаните от вас движения, ще ви помогнат да достигнете до по-голямо удоволствие. Това помага и на партньора да се отпусне и да сподели с вас желанията си. По време на секс дори може да го напътствате, като прошепвате в ухото му къде искате да бъдете докосвани.", "date": "2017.12.09", "title": "С тези три стъпки ще направите секса страхотен"}
{"url": "http://pik.bg/%D0%BB%D0%B5%D1%81%D0%BD%D0%B0-%D1%81%D0%BB%D0%B0%D0%B2%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%BD%D0%BE%D1%80%D0%B0-%D1%81%D0%B5-%D0%B7%D0%B0%D0%B1%D1%8A%D1%80%D0%BA%D0%B0-%D1%81-%D0%BA%D1%83%D0%BA%D0%B0%D1%82%D0%B0-%D0%B0-%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%8F-%D1%81%D0%BD%D0%B8%D0%BC%D0%BA%D0%B8-news710707.html", "text": "\"Мис Плеймейт\" Нора Недкова обясни какво се случва около нея, след като спечели титлата за най-желано момиче на България. Надутата блондинка се изфука, че се е забъркара с Куката. \"Снимам филм \"Лоши момичета\" с актьора Мариан Вълев. Той ще излезе в кината до няколко месеца. Куката е изключителен професионалист! Във филма участваме с още една участничка в конкурса \"Плеймейт\" - Ана- Мария, главни героини сме и работим в стриптийз клуб. Сценарият разказва за момиче, което иска да пробие на голямата сцена и като танцьорка\", разкрива Нора. Според 24-годишната блондинка е категорична, че няма хирургична намеса по себе си освен хиалурона в устните. \"Трудно е, когато постигнеш успех, дори най-добрите ти приятели да се зарадват. Само с нея се подкрепяме. Тя е най-добрата ми приятелка. Много хора зачеркнах от живота си след победата\", споделя още Нора, цитирана от ежедневник. Секси девойката е най обидена на писанията, че семейството й не я подкрепя и се отказва от нея. \"Няма такова нещо! Те се гордеят с мен! Баща ми се отказа от политиката и сега се занимава с бизнес. Да, беше кандидат за кмет във Варна преди години, но това е минало\", казва Недкова. В момента Нора не може да се отърве от ухажори, но от сърце се радва на вниманието на Слави Трифонов, на когото след дни ще е гост в шоуто. \"Харесвам го, бих се снимала в негов клип\", казва българската Дженифър Лопес. Тя иска да участва в следващото издание на \"ВИП брадър\".", "date": "2017.12.09", "title": "ЛЕСНА СЛАВА! Плеймейтката Нора се забърка с Куката! А Слави Трифонов я... (СНИМКИ)"}
{"url": "http://pik.bg/%D0%BA%D0%BE%D0%BD%D1%84%D0%BB%D0%B8%D0%BA%D1%82%D1%8A%D1%82-%D0%B2-%D0%B5%D1%80%D1%83%D1%81%D0%B0%D0%BB%D0%B8%D0%BC-%D1%81%D0%B5-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B0%D0%B2%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D1%87%D0%B5%D1%82%D0%B8%D1%80%D0%B8-news710974.html", "text": "Кризата заради Ерусалим се ожесточава. В окупираните от Израел палестински територии се води истинска улична война, с жертви и десетки ранени. Не стихват и протестите сред мюсюлманите, както и острите коментари по целия свят за решението на Доналд Тръмп да обяви Ерусалим за столица на Израел. Жертвите по последна информация са 4, ранените са близо 300, съобщиха палестинските здравни власти. Нощта също беше напрегната. Ракети летяха от Газа към израелската територия, в отговор израелските самолети нанесоха удари по цели на „Хамас”. Вследствие на въздушните удари двама души са загинали. Днешният ден премина отново под знака на гнева. Размирици по улиците на Ерусалим, Западния бряг и Газа.", "date": "2017.12.09", "title": "Конфликтът в Ерусалим се задълбочава, жертвите са най-малко четири"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B0%D0%BB%D0%BF%D0%B8%D0%BD%D0%B8%D1%81%D1%82%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B0-%D0%B4%D1%80%D1%83%D0%B3%D0%B8-%D0%BF%D0%B5%D1%82%D0%B8%D0%BC%D0%B0-%D1%81%D0%B0-%D0%B1%D0%B5%D0%B7%D1%81%D0%BB%D0%B5%D0%B4%D0%BD%D0%BE-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%B2-%D0%B7%D0%B0%D0%BF%D0%B0%D0%B4%D0%B5%D0%BD-%D0%B8%D1%80%D0%B0%D0%BD-news710872.html", "text": "Спасителните екипи в Иран са открили телата на четирима алпинисти в западните части на страната. Още петима души са безследно изчезнали в този район, съобщава агенция Mehr. Според информацията, група от 15 алпинисти е атакувала връх в планината Ощоранкух в Западен Иран. В четвъртък, при спускането от планината, групата е била застигната от лавина. Спасителната операция продължава. По-рано ръководителят на управлението за кризисни ситуации на провинцията Реза Ариаи обяви пред агенция Tasnim, че най-вероятно всички изчезнали след падането на лавината са загинали заради много ниските температури.", "date": "2017.12.09", "title": "Четирима алпинисти са загинали, а други петима са безследно изчезнали в Западен Иран"}
{"url": "http://pik.bg/%D1%83%D0%B4%D0%B0%D1%80%D0%B8-%D0%B4%D1%8A%D0%BD%D0%BE%D1%82%D0%BE-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%B7%D0%B0%D0%B3%D0%BE%D0%BB%D0%B8-%D0%B3%D1%80%D1%8A%D0%B4-%D0%B2-%D0%B1%D0%B0%D0%BD%D1%8F%D1%82%D0%B0-%D1%81%D0%BD%D0%B8%D0%BC%D0%BA%D0%B0-news710986.html", "text": "Вече 15-годишната певица първо публикува снимка от банята, на която предизвикателно е оголила гръд, позирайки за своите фенове. Отдолу веднага заваляха хапливи коментари, в които почитателите й я упрекват за вида, в който изглежда, и допълват, че прилична на 30 годишна жена. Други пък й се присмяха затова как може да излиза от банята с кърпа на главата и толкова много грим. Сузанита публикува и няколко клипчета, на които показа хотелската стая, пълна със свещи във формата на сърце. На последните снимки в Инстаграм се вижда и кой е щастливецът, с когото има връзка от два месеца. Приятелят на ексцентричната певица е гологлав с мускули мачо с татуирано тяло.", "date": "2017.12.09", "title": "УДАРИ ДЪНОТО! Сузанита заголи гръд в банята (СНИМКА)"}
{"url": "http://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D1%83%D1%87%D0%B8%D1%87-%D1%81%D1%8A%D1%80%D0%B1%D0%B8%D1%8F-%D0%B5-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D1%80%D1%83%D1%81%D0%B8%D1%8F-%D0%BD%D0%BE-%D0%B2%D1%8A%D1%80%D0%B2%D0%B8-%D0%BF%D0%BE-%D1%81%D0%B2%D0%BE%D1%8F-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BF%D1%8A%D1%82-news710885.html", "text": "Сърбия върви по своя европейски път. Това каза на пресконференция резидентът на Сърбия Александър Вучич след работната среща между лидерите на Сърбия, България, Гърция и Румъния . „Много лидери на ЕС не крият, че когато аз разговарям с руските колеги, гледат към нас, но някои хора като отидат в Москва забравят откъде са дошли. Аз не забравям. Сърбия върви по своя европейски път. Русия е приятел на Сърбия и ще поддържаме добрите взаимоотношения, но това няма нищо общо с пътя, по който върви Сърбия. Сърбия иска да поддържа военния си неутралитет. Искаме да си изградим собствена армия, която да гарантира нашата сигурност. Тук никой не трябва да забравя, че ситуацията е различна, защото Сърбия бе атакувана през 1999 г. Случаят на Сърбия е малко по-различен от този в останалите държави. Всички добре разбираме ситуацията на сръбските граждани. Вярвам, че можем да намерим решенията на нашите проблеми по пътя към Европа. Трябва все по-ясно да обясняваме положителните аспекти на нашия европейски път. Някои хора в Европа вярват, че имат правото да ни поучават, но забравят, че хората в Сърбия добре знаят кой повлия на процесите, които доведоха до отнемането на части от териториите на Сърбия. Затова страната ни много внимателно се стреми да опазва стабилността и мира в региона. Мисля, че след като дойдохте от своите столици и отседнахте в различните хотели, имахте възможност да видите строителството, което се случва в Белград и икономическият прогрес, който е видим. Няма да подкопаваме взаимоотношенията с други държави, които имаме от десетилетия, каза Вучич.", "date": "2017.12.09", "title": "Александър Вучич: Сърбия е приятел на Русия, но върви по своя европейски път"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B1%D0%B5%D1%88%D0%B5-%D0%BF%D0%BB%D0%B0%D0%B4%D0%BD%D0%B5%D1%88%D0%BA%D0%B8-%D0%B3%D1%80%D0%B0%D0%B1%D0%B5%D0%B6-news710967.html", "text": "Приватизацията е грабеж, имаше планирани милионери. Участваха поне 4 правителства, това беше пладнешки грабеж. Принципът беше сбъркан. Това заяви пред Канал 3 президентът на КТ \"Подкрепа\" Димитър Манолов. \"Работниците се използваха за фасада. Това, което заработваха, малко след това им биваше отнето. Не се позволи да каже пазарът какво има и кое колко струва\", допълни Димитър Манолов. По думите му Иван Костов си е платил политическата цена за това, което е направил. \"Сделките като такива са били законни, но приватизационният контрол отсъстваше. Твърди се, че някои добре са осребрили участието си във властта. Схемата е такава, че тези хора трудно могат да бъдат хванати\", добави Манолов. \"Имаше външно настояване да се извършва приватизация. Мотото – \"Продавайте, няма значение на каква цена”. В момента натискът да не се разследват приватизационни сделки е за изчистване на политически сметки\", уточни президентът на КТ \"Подкрепа\" \"Дадохме един тон книжа, но правосъдната система не искаше да се занимава с това. Ние бяхме неопитни, тези, които са писали плана, но водеха за носа. Обръчите около политиците днес имат повод да се притесняват\", каза още той.", "date": "2017.12.09", "title": "Президентът на КТ \"Подкрепа\": Приватизацията беше пладнешки грабеж"}
{"url": "http://pik.bg/%D0%B4%D0%B2%D0%B5-%D1%82%D0%B0%D0%BA%D1%81%D0%B8%D1%82%D0%B0-%D1%81%D0%B5-%D0%BF%D0%BE%D0%BC%D0%BB%D1%8F%D1%85%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D1%81%D0%B5%D0%B4%D0%B5%D0%BC-%D0%B4%D1%83%D1%88%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-news710950.html", "text": "Седем души пострадаха при катастрофа във Варна, съобщава БНР. Сблъсъкът е станал между два таксиметрови автомобила в морската ни столица снощи късно вечерта. Шофьорът на едната кола - 58-годишен мъж - не е спазил предимството и се е блъснал в другото такси. Шофьорите на двата автомобила са пострадали. При инцидента са пострадали и петима пътници от такситата. Те са на възраст между 19 и 24 години. Всички са с различни контузии.", "date": "2017.12.09", "title": "Две таксита се помляха във Варна, седем души са ранени"}
{"url": "http://pik.bg/%D1%80%D0%B0%D0%B4%D0%BE%D1%81%D1%82-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83---%D0%B4%D0%B0-%D0%BC%D0%B5%D0%B6%D0%B4%D1%83-%D0%B1%D0%B0%D1%80%D1%81%D0%B0-%D0%B8-%D1%84%D1%80%D0%B5%D0%BD%D1%81%D0%BA%D0%B0-%D0%B7%D0%B2%D0%B5%D0%B7%D0%B4%D0%B0-news710909.html", "text": "Антоан Гризман се разбра със следващия си отбор, пише \"Топспорт\", позовавайки се на информации от Пиренеите. Агентът на 26-годишния футболист е оповестил лично, че французинът вече е договорил преминаването си в Барселона. За това са се разбрали босът на Атлетико (Мадрид) - Мигел Анхел Хил и президентът на каталунците Хосеп Мария Бартомеу. Интересното е, че до 1 юли 2018 година Барселона може да вземе Гризман срещу 100 млн. евро, след това обаче цената му скача двойно. Силен интерес към Гризман има още от Манчестър Юнайтед, Реал (Мадрид) и ПСЖ.", "date": "2017.12.09", "title": "Радост на \"Камп Ноу\" - \"ДА\" между Барса и френска звезда!?"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%B7%D0%B0%D0%BB%D0%B0-%E2%80%9E%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86%E2%80%9C-news710837.html", "text": "Въвеждат се промени в организацията на движението във връзка с концерт в столичната зала „Арена Армеец“ в София, съобщиха от пресцентъра на Столична община, цитирани отк Фокус. От 19:00 часа до 23:00 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площад на авиацията, без да се засягат спирките на масовия градски транспорт.", "date": "2017.12.09", "title": "Важно! Промени в движението във връзка с концерт в столичната зала „Арена Армеец“"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D1%8F%D0%BD%D0%B0-%D1%88%D0%B5%D1%85%D1%82%D0%BE%D0%B2%D0%B0-%D1%80%D0%BE%D0%B4%D0%B8-%D0%B2-%D0%B4%D1%83%D0%B1%D0%B0%D0%B9-%D0%B2%D1%82%D0%BE%D1%80%D0%BE%D1%82%D0%BE-%D0%B1%D0%B5%D0%B1%D0%B5-%D0%BD%D0%B0-%D1%82%D0%B0%D0%BA%D0%B8-%D0%B5-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82-news710689.html", "text": "Нова сензация гръмна светското предаване на ПИК TV - \"Жълтите новини\"! Баща на втори син стана обявеният за наркобос №1 в България Христофорос Аманатидис-Таки. С мъжката рожба го дари бившата манекенка Боряна Шехтова. Голяма част от втората си бременност красавицата изкара в родината, но за раждането се прибра в Дубай - емирството, което Таки е превърнал в свое убежище. Специалистите в една от най-скъпите местни клиники са дали живот на новия член на фамилията. А той се е появил на бял свят в нощта на 5-ти срещу 6-ти декември - Никулден. Боряна Шехтова и Таки вече имат един син - двугодишният Александрос, който също проплака край Персийския залив. Преди дни лелята на децата - Анна Шехтова, е била засечена на самолета за Дубай. Явно близначката е била до сестра си по време на раждането.", "date": "2017.12.09", "title": "ЕКСКЛУЗИВНО И ПЪРВО В ПИК TV! Боряна Шехтова роди в Дубай! Второто бебе на Таки е... (ПОДРОБНОСТИ САМО В \"ЖЪЛТИТЕ НОВИНИ\")"}
{"url": "http://pik.bg/%D0%B1%D0%B8%D0%B2%D1%88-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BE%D1%82%D0%B1%D0%BE%D1%80-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0-%D0%BF%D0%BE-%D1%81%D0%BA%D0%B8-%D0%B1%D0%B5-%D0%BE%D1%81%D1%8A%D0%B4%D0%B5%D0%BD-%D0%BD%D0%B0-12-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0%D1%80%D0%B0%D0%B4%D0%B8-%D1%81%D0%B5-news710866.html", "text": "Бившият треньор на националния отбор на Канада по ски-алпийски дисциплини Бертран Шаре бе осъден на 12 години затвор заради сексуално насилие по отношение на състезателки, съобщава електронното издание 5-ТВ. Разследването е доказало, че в течение на осем години Шаре е насилвал момичета на възраст между 12 и 19 години. Една от жертвите му, 15-годишно момиче, направила аборт. Престъпленията си треньорът е извършил между 1991 и 1998 година. Съдебен състав в Квебек е признал 52-годишният треньор за виновен по общо 37 обвинения, сред които сексуален тормоз, сексуално насилие и причиняване на вреда на здравето. Адвокатите на Шаре настояваха той да получи присъда между четири и шест години затвор. Бившият треньор бе арестуван през 2015 година.", "date": "2017.12.09", "title": "Бивш треньор на националния отбор на Канада по ски бе осъден на 12 години затвор заради сексуално насилие"}
{"url": "http://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81%D1%80%D1%8A%D0%B1%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%BF%D0%B0%D0%B4%D0%BD%D0%B0%D0%BB-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0-%D0%BD%D0%B0%D0%B4-%D1%81%D0%BE%D1%84%D0%B8%D1%8F-%D0%BA%D0%B0%D1%86%D0%BD%D0%B0%D0%BB-%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%BE-news710801.html", "text": "Българските авиационни власти разследват инцидент, при който сръбски самолет е кацнал на Летище София, след като по време на полет от него е паднала панел. Инцидентът е станал още на 26 ноември, но до този момент не е била разпространена информация за него, съобщава Bulgaria ON AIR, позовавайки се на звеното за разследване на произшествия във въздушния, водния и железопътния транспорт. Около 10 минути след излитането в задната част на машината се е чул шум и самолетът е получил разрешение да кацне обратно в София. При приземяването е установена липсваща част. За щастие няма пострадали пътници или членове на екипажа. От сръбския превозвач засега липсва официална информация по случая.", "date": "2017.12.09", "title": "ТЕЖЪК ИНЦИДЕНТ! Сръбски самолет се разпаднал във въздуха над София, кацнал принудително"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4-%D0%BE%D1%82%D0%BA%D1%80%D0%B8%D1%85%D0%B0-%D0%B0%D0%B2%D0%BE%D0%BA%D0%B0%D0%B4%D0%BE-%D1%81-%D0%B3%D0%BE%D0%BB%D0%B5%D0%BC%D0%B8%D0%BD%D0%B0%D1%82%D0%B0-%D0%BD%D0%B0-%D1%87%D0%BE%D0%B2%D0%B5%D1%88%D0%BA%D0%B0-%D0%B3%D0%BB%D0%B0%D0%B2%D0%B0-news710763.html", "text": "24-килограмово авокадо - голямо колкото човешка глава, е случайно открито от хавайката Памела Уанг, докато била на разходка, съобщава БТА. Жената се похвалила с откритието си пред местни фермери, на които дори им го показала, а те я посъветвали да кандидатства за рекорд. Представители на Книгата на рекордите на Гинес проверяват дали това е най-тежкото известно авокадо. Засега в тази категория е вписан 1,8-килограмов плод, откъснат във Венецуела през 2009 г. Гигантското авокадо, което е на път да стане фаворит, не е от сорта \"хас\", който обикновено се продава в магазините, а е друг вид, чиито плодове са три пъти по-големи. Сортът се нарича \"Дейли Илевън\" и расте през есента и зимата. Да кажем, колкото и комично да звучи, че названието \"авокадо\" идва от езика нахуатъл и в превод означава \"тестиси\". Приликата на плода с този мъжки анатомичен орган е \"виновна\" за името му.", "date": "2017.12.09", "title": "РЕКОРД! Откриха авокадо с големината на човешка глава"}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BE%D1%82%D0%BA%D0%B0%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-news710915.html", "text": "Палестинският президент Махмуд Абас няма да проведе планирана среща с американския вицепрезидент Майк Пенс, съобщава АФП. Като причина се сочи спорната промяна в политиката на Вашингтон по отношение на Йерусалим, информира помощник на Абас. Пред АФП дипломатическият съветник Мади ал Халди заяви: \"Няма да има среща с вицепрезидента на Америка в Палестина.\" \"Съединените щати са преминали всички червени линии с решението за Ерусалим\", добави още той. Белият дом предупреди в четвъртък, че отмяната на срещата, планирана за по-късно този месец, ще бъде \"контрапродуктивна\".", "date": "2017.12.09", "title": "Официално! Палестинският президент отказа срещата с Майк Пенс"}
{"url": "http://pik.bg/%D1%80%D1%83%D1%81%D0%BA%D0%B8-%D0%B3%D0%BE%D0%BB%D0%B0%D0%B4%D0%B6%D0%B8%D1%8F-%D0%B0%D0%BA%D0%BE%D1%81%D1%82%D0%B8%D1%80%D0%B0-%D0%BD%D0%B0-%D0%B1%D0%B5%D1%80%D0%BD%D0%B0%D0%B1%D0%B5%D1%83-news710959.html", "text": "Реал Мадрид ще отправи оферта за руския национал - Фьодор Смолов, пише \"Новспорт\", позовавайки се на информация от чужбина. Голаджията на ФК Краснодар е сред претендентите за нов нападател на \"кралския клуб\" и в последно време името му все по-често е свързвано с евентуален трансфер в Реал. 27-годишният футболист има 13 мача и 10 гола в руската Премиер лига този сезон. Сред потенциалните трансферни цели на Реал Мадрид са още Мауро Икарди, Тимо Вернер и Алексис Санчес.", "date": "2017.12.09", "title": "Руски голаджия акостира на \"Бернабеу\"!?"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BA%D0%B8%D1%80%D0%B8%D0%BB-%D0%B0%D0%BD%D0%B0%D0%BD%D0%B8%D0%B5%D0%B2-%D1%81%D0%B2%D0%B8%D0%BA%D0%B2%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B0-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D1%80%D0%B0%D0%B4%D0%B5-news710908.html", "text": "От 17.00 часа министърът на здравеопазването Кирил Ананиев и екипът му ще дадат брифинг на тема наложеното от Президента на Република България вето върху параграф 6 от Закона за бюджета на Националната здравноосигурителна каса (НЗОК) за 2018 г. Това съобщиха от пресцентъра на Министерството на здравеопазването. Припомняме, че президентът Румен Радев наложи вето на §6 от Преходните и заключителните разпоредби на Закона за бюджета на Националната здравноосигурителна каса за 2018 г. заради незаплащането от НЗОК през 2018 г. на определени лекарствени продукти. Това съобщиха от прессекретариата на държавния глава. Президентът счита, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ. Лимитираният финансов ресурс за здраве налага оптимизиране на разпределението, разходването и контрола на наличните средства. Това обаче не може да е за сметка на конституционните права на гражданите и социалната справедливост.", "date": "2017.12.09", "title": "ОТ ПОСЛЕДНИТЕ МИНУТИ! Кирил Ананиев свиква извънредна пресконференция заради ветото на Радев"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D1%81%D0%BF%D0%B5%D1%86%D1%87%D0%B0%D1%81%D1%82%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%82-%D1%83%D0%B1%D0%B8%D0%B5%D1%86%D0%B0-news710922.html", "text": "Спецчасти на австрийската полиция са арестували в района на Бад Ишъл, окръг Гмунден, заподозрян за убийството на гражданин на България, предава информационният портал Nachrichten.at. Атаката бе извършена по-рано тази седмица на магистрала M5 в Унгария. Съгласно разпространените данни, двама души – механици по професия, са се прибирали към България. Малко преди 3 часа (местно време) след полунощ са спрели да почиват. Тогава нападателят се е доближил до превозното им средство и е произвел изтрели. Водачът е починал, а 57-годишният му спътник е пострадал сериозно. Австрийските медии съобщиха, че извършителят страда от сериозно заболяване. Не се уточнява обаче дали то е на психическа основа. Националността на предполагаемия нападател също не се пояснява.", "date": "2017.12.09", "title": "ИЗВЪНРЕДНО! Разстреляха българин на магистрала в Унгария, спецчасти арестуват убиеца"}
{"url": "http://pik.bg/%D0%BF%D1%80%D0%BE%D1%84-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%BC%D0%B0%D1%80%D0%B8%D0%BD%D0%BE%D0%B2-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%82%D1%8A%D1%80%D1%81%D0%B8-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D1%81%D1%8A%D1%81-%D0%B7%D0%B0%D0%B4%D0%BD%D0%B0-%D0%B4%D0%B0%D1%82%D0%B0-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-news710871.html", "text": "Подходът на управляващите за ревизия на сделките, от правна гледна точка, е неоправдан и представлява единствено пропаганден ход, каза политологът проф. Александър Маринов, цитиран от \"Фокус\". „Не може да се търси наказателна отговорност със задна дата. Но ако има желание в българската политическа класа и в българските елити, и в българското общество да си изясним какво се е случило, това може да стане и без непременно някой да бъде вкаран в затвора“, коментира той. По думите му това може да стане на базата на сериозен анализ, който да покаже, дали и как са били заобикаляни нормите и какви са последиците, защото това е по-важно. Според проф. Маринов водещата тема за исканата от ГЕРБ ревизия за приватизационните сделки не се изчерпва с „Техноимпекс“ и спекулираното участието на Коренелия Нинова в нея. „Казусът, заложен на втори план в конкретния случай, предполага един политически лидер, който трябва да бъде достатъчно ясен и открит пред обществото, за да иска същото в замяна“, обясни професорът. Проф. Александър Маринов допълни, че темите с нерегламентираните СРС-та, казуса около „царските имоти“ и оспорения от турския президент Лозански договор, изискват задълбочен анализ. „Обзорните политически теми от седмицата визират сложна проблематика, която не трябва да бъде повърхностно разглеждана“, каза още той.", "date": "2017.12.09", "title": "Проф. Александър Маринов: Не може да се търси отговорност със задна дата за приватизацията"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%82%D0%B5%D0%B6%D0%BA%D0%BE-%D0%BD%D0%B0%D1%80%D1%83%D1%88%D0%B8%D0%BB-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B8-%D0%BD%D0%B0-%D0%BD%D0%B0%D1%82%D0%BE---%D0%BF%D1%80%D0%B8%D0%B1%D1%80%D0%B0%D0%BB-%D1%85%D0%B8%D0%BB%D1%8F%D0%B4%D0%B8-news710647.html", "text": "Президентът Румен Радев и вече подопечната му Корнелия Нинова повтарят една и съща мантра за корупция. Лидерътна БСП обаче вече се увъртоли в страховити лъжи за приватизацията на \"Техноимпекс\", а се оказва, че и нейният любим президент никак не е чист като сълза, или поне така показван документи, с които агенция ПИК разполага. При това не става въпрос за вече разкрития от ПИК скандал с назначаването на тогавашното му гадже, с днешна дата съпруга Десислава Радева, на два договора към ВВС, а за нещо доста по-сериозно. Когато хвърли оставка и реши да се впусне в политиката, Румен Радев е прибрал от държавата сумата от 25174,60 лв. за летателни часове. Друг документ, с който редакцията ни разполага, ясно показва, че тогавашният началник на ВВС последно е минал задължителните авиомедицински изследвания за летателна годност на 08.02.2012 година. Затова е озадачаващо как след тази дата чак до 2016 г. е летял. Само припомняме, че Радев напусна и е прибрал парите със заповед от тогавашния министър на отбраната Николай Ненчев на 16.08.2016 година. Това прави точно две години, в които тогавашният шеф на ВВС не се е подлагал на прегледи, а в същото време е изпълнявал полети, за които е взел и съответните суми. Да видим какво взима при напускането си Румен Радев от ВВС: На основание чл. 227, ал. 1 от Закона за отбраната и въоръжените сили на Р. България  - 20 брутни месечни възнаграждения по 3572,88 лв. в общ размер на 71457,60 лв. На основание чл. 199 от Закона за отбраната и въоръжените сили на Р. България парично обезщетение за неизползван годишен отпуск : - за 2004 г. - 32 работни дни - в размер на 5444,39 лв. - за 2005 г. - 51 работни дни - в размер на 8676,99 - за 2006 г. - 53 работни дни - в размер на 9017 Списъкът е дълъг, а сумите са достойни за една европейска държава. Българското законодателство ясно регламентира, че ако не е преминавал медицинските прегледи и изследвания в отдел \"Авиационна медицина\", то той не би трябвало да получава годност за летене, а всъщност Радев е извършвал полети. Така се нарушават законовите изисквания не само на България, но и на НАТО. Остава въпросът кой си е затворил очите за това, защо и дали Румен Радев е имал право тогава да вземе тези пари?! Въпрос, на който едва ли ще получим отговор, тъй като президентът не даде обяснение и на това, как е назначил Десислава Радева на два договора във ВВС и дали не е в конфликт на интереси.", "date": "2017.12.09", "title": "РАЗКРИТИЕ НА ПИК! Румен Радев тежко нарушил правилата на армията и на НАТО - прибрал хиляди левове от полети, без да минава задължителни прегледи"}
{"url": "http://pik.bg/%D1%81%D1%82%D0%B0%D0%BC%D0%B5%D0%BD-%D0%B1%D0%B5%D0%BB%D1%87%D0%B5%D0%B2-%D0%BF%D0%BE%D1%81%D0%BE%D1%87%D0%B8-%D0%BE%D1%81%D0%BD%D0%BE%D0%B2%D0%B5%D0%BD-%D0%BA%D0%BE%D0%B7-%D0%BD%D0%B0-%D0%B0%D1%80%D0%BC%D0%B5%D0%B9%D1%86%D0%B8%D1%82%D0%B5-news710925.html", "text": "Наставникът на ЦСКА Стамен Белчев обяви, че тимът му е най-добре подготвен физически в Първа лига. \"Предстои ни сериозен мач срещу опитен отбор като Берое, който е с добри резултати в последните двубои. Ще подходим с нужното уважение, респект и самочувствие. Надявам се на добра игра и победа. Смея да твърдя, че физически отборът е най-добре подготвен в цялата група. Емоционално е нормално играчите да бъдат с приповдигнато насторение. Нека сме малко по-търпеливи и спокойни\", каза Белчев пред официалния сайт на ЦСКА. \"Няма как да свикнем, но трябва да се примирим с решението\", допълни Белчев по повод двубоя с Берое, който ще се играе пред празни трибуни. Мачът ще се проведе в неделя от 17:00 часа.", "date": "2017.12.09", "title": "Стамен Белчев посочи основен коз на \"армейците\""}
{"url": "http://pik.bg/%D0%B5%D1%82%D0%BE-%D1%82%D0%B8%D1%82%D1%83%D0%BB%D1%8F%D1%80%D0%B8%D1%82%D0%B5-%D0%BD%D0%B0-%D1%81%D0%BB%D0%B0%D0%B2%D0%B8%D1%8F-%D0%B8-%D0%BB%D0%B5%D0%B2%D1%81%D0%BA%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B8-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-news710929.html", "text": "Станаха ясни стартовите състави на Славия и Левски. Двата тима излизат в мач от 20-ия кръг на Първа лига. В 11-ката на \"сините\" има известни промени. Големият отсъстващ ще е Давид Яблонски, който е извън групата, а като титуляр стартира Димитър Пиргов. В атака промяната е свързана с представилия се много силно в предходните двубои Жуниор Мапуку. Нападателят, който в последно време се подвизава на лявото крило, остава на пейката, а на негово място започва Кабрал. Атаката ще се води от Серджиу Буш, акцентира \"Спортал\". Мачът е с начален час 17:30. СЛАВИЯ: 32. Стергиакис, 73. Минчев, 6. К. Велков, 27. Мартинов, 7. Милев, 11. Мба, 77. Велев, 5. Ндонг, 66. Абуд, 55. Христов, 33. Иванов ЛЕВСКИ: 21. Митрев, 3. Пиргов, 4. Горанов, 5. Ейлофсон, 9. Буш, 11. Белмонт, 13. Гомес, 15. Прохазка, 19. Цветкович, 26. Кабрал, 32. Обертан.", "date": "2017.12.09", "title": "Ето титулярите на Славия и Левски! Изненади при \"сините\""}
{"url": "http://pik.bg/%D0%BF%D0%B0%D0%BD%D0%B8%D0%BA%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D0%BB%D0%B0%D0%BC%D0%BD%D0%B0-%D1%81%D0%BA%D0%BB%D0%B0%D0%B4-%D0%BD%D0%B0-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F%D1%82%D0%B0-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news710933.html", "text": "Има ли боеприпаси в пламналата сграда на бургаската жандармерия? Това се питат живущите в жк „Изгрев“, които от няколко минути чуват мощна пукотевица. На място пристигна и полиция, която да направи отцепка на района. От една от съседните сгради се вижда огромния мащаб на пожара, предава Флагман.бг. Цялото помощно здание на жандармерията – около 500 кв. м вече е напълно изгоряло. Покривната конструкция на няколко пъти се свлече опасно и само адекватната реакция на пожарникарите предотврати трагедия. Все още не е ясно какво е причинило пожара. На мястото има десетки огнеборци, които гасят огнената стихия, на този етап безуспешно. По информация на Нова телевизия в складовете е имало стари боеприпаси. Складовете на жандармерията, както и административната сграда на службата се намират на метри от жилищните блокове.", "date": "2017.12.09", "title": "ПАНИКА В БУРГАС! Пламна склад на жандармерията (СНИМКИ/ВИДЕО)"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B8%D1%85%D0%B0-%D0%BF%D0%B5%D1%80%D0%B8%D0%BC%D0%B5%D1%82%D1%8A%D1%80%D0%B0-%D0%BD%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D0%B1%D1%83%D1%80%D0%B3%D0%B0%D1%81-news710938.html", "text": "Ограничен е периметърът на пожара в кв. „Изгрев“ в Бургас, съобщиха от пресцентъра на МВР. Към 15.25 часа в пожарната служба в Бургас е постъпил сигнал за огън, възникнал в помещения на бул. „Стефан Стамболов“ в града. Незабавно към мястото са насочени пет противопожарни екипа и четири полицейски патрула. Районът е отцепен, и към момента продължават гасителните действия. По първоначални данни, пожарът се разпростира на около 700 кв.м, обхванал е покрива на конструкция от дървен гредоред – сервизни помещения на бургаската жандармерия. Няма пострадали хора, не съществува опасност за съседни сгради.", "date": "2017.12.09", "title": "ОТ ПОСЛЕДНИТЕ МИНУТИ! Ограничиха периметъра на пожара в Бургас"}
{"url": "http://pik.bg/5-%D1%82%D0%B5-%D0%B7%D0%BE%D0%B4%D0%B8%D0%B8-%D0%BA%D0%BE%D0%B8%D1%82%D0%BE-%D1%89%D0%B5-%D0%BA%D1%83%D0%BF%D0%BE%D0%BD%D1%8F%D1%81%D0%B2%D0%B0%D1%82-%D0%BD%D0%B0%D0%B9-%D0%BC%D0%BD%D0%BE%D0%B3%D0%BE-%D1%82%D0%BE%D0%B7%D0%B8-%D1%83%D0%B8%D0%BA%D0%B5%D0%BD%D0%B4-news710745.html", "text": "Това ще бъде най-забавният и луд уикенд за някои от зодиите! Ако сте зажадняли за парти, за купон и силни усещания, вижте дали и вие сте сред зодиите от хороскопа, за които уикендът ще бъде незабравим! Ето избраните 5! Близнаци Вглъбили сте се в работата си. Последните дни сте забравили да си почивате и какво е да имате свободно време. Е, още тази вечер, агонията ще спре! Още тази вечер съберете всички сили, които можете и излезте с приятелите, които обичате най-много,съобщава \"Актуално.ком\". Те ще ви помогнат да се отърсите от ежедневието. Не отказвайте предложения за пътуване през уикенда - то определено ще ви донесе страхотни емоции. Рак Знаем, че не си поплювате и обичате живота. Във всеки от вас се крие по един бохем, който доста често иска да излиза на яве. Този уикенд вие ще пуснете своя най-силен и смел дух навън и определено ще избухнете. Празничното ви настроение ще бъде толкова голямо, че всички около вас ще бъдат щастливи, ще греете заедно и взаимно ще се заредите с положителна енергия. Лъв Знаете как да се забавлявате и точно сега имате нужда от това. Няма да ви е скучно този уикенд. Ще ви случат много интересни неща. Бъдете подготвени за всякакви изненади в любовен план и имайте предвид, че можете да срещнете някой по-специален. Погрижете да изглеждате перфектно и да бъдете в отлично настроение! Скорпион Най-неочаквано ще получите страхотна покана за много голямо събитие на място, където отдавна мечтаете да отидете. Подгответе най-доброто си настроение и се настройте за бурен, щур и шумен уикенд. Определено ви очаква забавление и няма да съжалявате за похарчените средства. Водолей Изобщо не се съмняваме, че при вас може да е скучно! Обаче и звездите са на ваша страна. Помагат ви винаги, когато става дума за забавления. Определено най-големият купон следващите дни ще бъде при вас и вашите обкръжени.", "date": "2017.12.09", "title": "5-те зодии, които ще купонясват най-много този уикенд"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D0%BE%D1%82%D0%BE%D1%80%D0%B8%D1%81%D1%82-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D0%B7%D0%B2%D0%B5%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BC%D0%BE%D0%BC%D1%87%D0%B8%D0%BB%D0%B3%D1%80%D0%B0%D0%B4-news710941.html", "text": "32-годишен моторист е загинал в тежко пътно произшествие днес около 15,30 часа по главния път от ГКПП „Маказа” за Кърджали, след разклона за момчилградското село Загорско, съобщиха от пресцентъра на ОДМВР - Кърджали. Сблъсъкът е станал между мотоциклет „Сузуки” с кърджалийска регистрация и лек автомобил „Фолксваген” със смолянска регистрация. По първоначални данни след челен удар мотоциклетът излетял от пътното платно, а водачът му загинал. Трима от лекия автомобил са били транспортирани за преглед в Центъра за спешна помощ в Кърджали. Мястото на катастрофата е отцепено от полиция, а движението е временно пренасочено през гр. Джебел. Дежурна оперативна група от РУ-Момчилград извършва оглед. Работата по изясняване на причините за произшествието продължава.", "date": "2017.12.09", "title": "ТРАГЕДИЯ! Моторист загина след зверска катастрофа край Момчилград"}
{"url": "http://pik.bg/%D0%BA%D0%B8%D0%BD%D0%BE%D0%B0%D0%BA%D0%B0%D0%B4%D0%B5%D0%BC%D0%B8%D1%8F%D1%82%D0%B0-%D0%B2-%D1%81%D0%B0%D1%89-%D0%B2%D1%8A%D0%B2%D0%B5%D0%B4%D0%B5-%D0%BA%D0%BE%D0%B4%D0%B5%D0%BA%D1%81-%D0%BD%D0%B0-%D0%BF%D0%BE%D0%B2%D0%B5%D0%B4%D0%B5%D0%BD%D0%B8%D0%B5-news710787.html", "text": "Американската Академия за филмово изкуство и наука прие първия си кодекс за поведение. Новите правила са изготвени от специална комисия, учредена през октомври заради обвиненията в сексуален тормоз срещу продуцента Харви Уайнстийн. Кодексът с правила за поведение вече е изпратен на имейлите на близо 8430-те членове на академията. В документа се посочва, че всички, които уронват престижа на институцията и злоупотребяват с положението си са заплашени от изключване. Академията, връчваща едни от най-престижните отличия в света на киното, вече извади от редиците си Уайнстийн, който е носител на награда \"Оскар\" за \"Влюбеният Шекспир\".", "date": "2017.12.09", "title": "Киноакадемията в САЩ въведе кодекс на поведение"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8-%D0%B7%D0%B0%D0%B2%D0%BE%D0%B4-%D0%B2-%D0%BA%D0%B8%D1%82%D0%B0%D0%B9-news710842.html", "text": "Двама души са загинали при взрив в химически завод в провинция Цзянсу в Източен Китай, съобщава Централната телевизия на Китай, цитирана от РИА Новости. Съобщава се, че под отломките на разрушената сграда са блокирани най-малко седем души. Инцидентът е станал в ранните часове на деня днес, в 2:20 часа местно време в цех за биотехнологично производство на територията на индустриален парк на химическата промишленост в град Линюнган. Пристигналите на мястото на инцидента пожарникари са успели да овладеят пожара, избухнал след взрива, за няколко часа. Спасителните работи продължават. Причините за взрива се изясняват.", "date": "2017.12.09", "title": "Инцидент! Двама загинали при взрив в химически завод в Китай"}
{"url": "http://pik.bg/%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%B2-%D1%86%D1%81%D0%BA%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BF%D1%80%D0%B8%D0%B2%D0%BB%D0%B8%D1%87%D0%B0%D1%82-news710906.html", "text": "Жан Карлос Бланко вече е футболист на ЦСКА, съобщава колумбийската медия Магдие Сагасо. Информацията е потвърдена и от популярния местен журналист Диего Руеда, който има над 260 000 последователи в социалните мрежи, акцентира \"Тема спорт\". \"Жан Карлос Бланко е футболист на българския ЦСКА\", обяви Руеда. Той добавя още, че играчът е в София от няколко дни. Все още се очаква потвърждение от \"Армията\" за евентуален трансфер на южноамериканеца. Жан Карлос Бланко е на 25 години, като действа на върха на атаката и на позицията зад централния нападател. През последните 3 сезона играе за елитния колумбийски Ла Екуидад, но договорът му изтича в края на декември и той е отказал да го поднови. Така Бланко пристига като свободен агент. Медиите в родината му съобщават още, че е отхвърлил оферти от колумбийския Меделин и мексиканския Некакса, за да парафира с \"армейците\". Около привличането на нападателя Фейвер Меркадо (също колумбиец) пък засега няма развитие. Жан Карлос е известен с прякора Златан в родината си. Висок е 186 см, силният му крак е десният, но борави умело и с левия. Той не е типичен голаджия, нито консуматор. Има 33 попадения в елита на Колумбия, а в доста срещи е действал като плеймейкър. Бланко прави впечатление със своята комбинативност и усет към извеждащото подаване. Разполага и с добра техника, която му помага при сгъстени пространства. Интересно да се отбележи, че през цялата си кариера той неизменно е играл в елита на Колумбия, където е записал общо 174 мача и 33 гола. Дебютира още на 17 г. През последните 4 сезона е безусловен титуляр в своите отбори - през 2014 г. в Атлетико Хуила, а от 2015-а насам - в Ла Екуидад. През тази година има 38 участия в елита и 5 гола, като е трети по брой мачове в състава. Бланко е и участник на световно първенство, макар и за юноши до 17 г. С екипа на Колумбия записва 4 мача и 1 гол на Мондиала през 2009-а. Той се разписва на 1/8-финал при паметен обрат над Аржентина с 3:2, като неговото попадение в 89-ата минута прави резултата 2:2.", "date": "2017.12.09", "title": "Подсилване в ЦСКА! \"Червените\" привличат..."}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D1%80%D0%B0%D0%B7%D0%BA%D1%80%D0%B8-%D0%B8%D0%BC%D0%B0%D0%BB%D0%BE-%D0%BB%D0%B8-%D0%B5-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%B2-%D0%B3%D0%BE%D1%80%D1%8F%D1%89%D0%B8%D1%8F-%D1%81%D0%BA%D0%BB%D0%B0%D0%B4-%D0%BD%D0%B0-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F%D1%82%D0%B0-news710942.html", "text": "В горящата сграда на бургаската жандармерия в жк „Изгрев“ няма складирани боеприпаси, съобщиха току-що от ОД на МВР в Бургас. В зданието са били учебните зали и съблекалнята на жандармеристите. Все още не е ясно какво е причинило пожара. Постройката е с площ 700 кв. м, допълниха от ОДМВР-Бургас. От мястото на събитието репортер на Флагман.бг предава, че към 17:00 ч. пожарникарите вече потушиха стихията. Щетите са огромни и отломките трябва да бъдат изринати. Сградата няма как да се възстанови, категорични са експерти, видели какво причини пожарът в жк „Изгрев“. По неофициална информация теренът все още се води собственост на Министерство на отбраната. Той е част от бившите казарми, преотстъпен е за временно ползване на жандармерията.", "date": "2017.12.09", "title": "Полицията в Бургас разкри имало ли е боеприпаси в горящия склад на жандармерията"}
{"url": "http://pik.bg/%D0%B7%D0%B8%D0%BC%D0%BD%D0%B0%D1%82%D0%B0-%D1%81%D0%B2%D0%B5%D1%82%D0%B0-%D0%B0%D0%BD%D0%BD%D0%B0-%D0%B5-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D1%81%D0%B0%D0%BC%D0%BE-%D0%B6%D0%B5%D0%BD%D0%B8-news710815.html", "text": "Денят е в чест на светицата-майка на Богородица и се празнува предимно от жените. На този ден се отбелязва зачатието на Ана, майката на Богородица, бабата на Исус. Св. Ана е покровителка на брака, семейството, майчинството. Закриля девици, бременни и вдовиците. Денят започва да расте колкото просено зрънце или колкото скок на тригодишен елен. Зачева се, ражда се нещо ново, нова светлина, нов късмет, ново време. На този ден седмина светии понасят слънцето на ръце и го “завъртат към пролет”. Света Ана е празник и на самодивите. По това кой ще влезе в къщи, се гадае каква ще бъде годината. Празнуват Ана, Анета, Аника, Аница, Анушка, Нуша, Нушка, Яна, Янка. Името Анна отговаря на знак Дева - име с еврейски произход и означава милост, благодат. Камък- топаз, рубин; Животно покровител - заек; Щастлив ден – сряда; Неблагоприятен ден - четвъртък; Удачен сезон - лято. Препоръчва се на Ана да има връзка с мъже с имената Алексей, Антон, Владислав, Евгени, Константин, Леонид. Цветето на Анна е градинската теменуга. Кадифени и нежни, те често са украсени в три основни цвята - бял, жълт и виолетов и символизират три настроения: надежда, печал, непосредственост. И всички тези качества са видни в характера на Анна. Както градинската теменуга приковава вниманието, така и Анна привлича представителите на силния пол. Жизнерадостна, капризна и упорита. Анна обожава празниците. С радост приема гости, с не по-малко удоволствие отива на барче, ресторант. Обича да танцува, винаги весела и остроумна. Какво да подарите на Ана? Подарете й нещо от бижутерията. Много харесва гривни и пръстени с орнаменти, по-добре без камъни. Не е безразлична и към чанти, но трябва да бъдат модерни и изискани. За нея са благоприятни червения и белия цвят, те усилват нейната привлекателност. Да избягва мрачните тонове в дрехите.", "date": "2017.12.09", "title": "Зимната Света Анна е, празнуват само жени"}
{"url": "http://pik.bg/%D1%84%D0%B5%D1%80%D0%BC%D0%B5%D1%80%D0%B8%D1%82%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-40-%D1%81%D1%82-%D0%BE%D1%82%D1%81%D1%82%D1%8A%D0%BF%D0%BA%D0%B0-%D0%BE%D1%82-%D0%B0%D0%BA%D1%86%D0%B8%D0%B7%D0%B0-%D0%BD%D0%B0-%D0%BB%D0%B8%D1%82%D1%8A%D1%80-%D0%B3%D0%BE%D1%80%D0%B8%D0%B2%D0%BE-%D0%B7%D0%B0-2017-%D0%B3%D0%BE%D0%B4%D0%B8%D0%BD%D0%B0-news710790.html", "text": "40 стотинки ще е отстъпката, която тази година ще получат фермерите от стойността на акциза за литър гориво. Това става ясно от заповед на земеделския министър  Румен Порожанов. В бюджета за 2017 г. са предвидени 84 млн. лв. за държавната помощ за намален акциз на земеделското гориво. В тазгодишната кампания са подадени над 7500 заявления за подпомагане, уточниха от ведомството. Помощта ще  се изплати до края на годината след проверка на представените фактури от фермерите.", "date": "2017.12.09", "title": "Фермерите получават 40 ст. отстъпка от акциза на литър гориво за 2017 година"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B9-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-news710914.html", "text": "Вратарят Николай Кръстев се завръща в Левски, става ясно от публикация на Ботев Враца във Фейсбук. Кръстев се подвизава в Ботев като преотстъпен през есенния дял на шампионата. Врачани благодарят на 21-годишния талант за положената работа и отношението към клуба и му пожелават успех на \"Герена\".", "date": "2017.12.09", "title": "Ето кой се завръща на \"Герена\""}
{"url": "http://pik.bg/%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B3%D0%BE%D1%82%D0%B2%D0%B8-%D1%88%D0%B0%D1%80%D0%B0%D0%BD-%D0%BF%D1%80%D0%B8-%D0%B4%D0%B8%D0%B5%D1%82%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%BD%D0%B0-%D0%B4%D0%BF%D1%81-%D0%B4%D0%BE%D0%BA%D0%B0%D1%82%D0%BE-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B8-%D0%BF%D1%80%D0%B5%D0%BA%D1%80%D0%BE%D1%8F%D0%B2%D0%B0-%D0%B3%D1%80%D0%B0%D0%BD%D0%B8%D1%86-news710857.html", "text": "Време е политиците да се \"откопчат\" от халтурата и да започнат да работят по предназначение. Външната министърка Екатерина Захариева готви шаран в дебютното тв предаване на бившата депутатка Петя Раева. Същата е всеизвестна като личната диеотоложка на Сараите, издава \"суперздравословните\" си книги в издателства на ДПС. \"Вечеряй с Петя Раева, прекарай незабравим Никулден с министър Захариева в елитния ресторант...еди кой си\" - гласят бодряшките анонси за кулинарното шоу. Малка подробност е, че Раева всъщност е собственик на въпросния елитен ресторант и г-жа Захариева, волно или неволно, се превръща в негово рекламно лице. На каква цена? Докато външната министърка въртеше виртуозно шарани в тавата, Ердоган намекна, че иска прекрояване на Лозански договор, ерго - нова граница между България и Турция. Два дена поред не чухме Захариева да реагира по въпроса, сигурно защото е била заета със снимки за предаването на Петя Раева. Кичарският пиар, \"народнячеството\", евтинджосът отместват важните теми от дневния ред на управляващите. Всеки си чеше егото, а може би и комисионерства, вместо да бачка за тази държава. Захариева не е по-различна от президента Радев и неговата авантюра с \"Рафала\". Лобисти!", "date": "2017.12.09", "title": "Екатерина Захариева готви шаран при диетоложката на ДПС, докато Ердоган ни прекроява границите"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%BE%D0%B9%D0%BD%D0%B0%D1%82%D0%B0-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0-%D0%BD%D0%B5%D1%82%D1%8A%D1%82-%D0%BA%D0%B8%D0%BF%D0%BD%D0%B0---%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%B4%D0%B8%D0%BD%D0%BA%D0%BE-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89-news710845.html", "text": "Войната, която пламна между Джино Бианкалана и Динко Вълев в \"Биг Брадър\", започна да вони на предварително скалъпен сценарии, чрез който \"простото момче\" от Ямбол, както самият той неколкократно се категоризира, да спечели формата на гърба на победителя от ВИП-сезон'2015. Хората обаче не са прости и социалните мрежи кипнаха срещу Супер Ганьо и кликата от Чикаго, организирана от сестрата му Таня, която също като съперника на брат си в риалити формата живее в града на Припомняме, че Вълев набеди Бианкалана в кражба и малтретиране на бившата му съпруга Дейна Бианкалана. Американката от сицилиански произход отрече както да е ограбвана от Джино със 100 хил. долара, така и да е била удряна от него. Вчера обаче сагата видимо бе обърната в полза на ловеца на бежанци с обаждания от Чикаго. По време на разговорите на съквартирантите с техните фенове, първо със Зорница, а след това и с Динко се свързаха жени от Чикаго, които се представиха като измамени от Бианкалана. Едната била завлечена с 500 долара, другата пък лично на няколко пъти теглела по 20 хил. долара и брадарът още не ги бил върнал. Смущаващи свидетелства на жена и мъж, който живее в Чикаго ( ), обаче са на път да затрупат градината на Динко и компания със собствените им камъни. Жената твърди, че дъщерята на нейна приятелка в Чикаго е била агитирана от Таня Вълева да лъжeсвидетелства срещу Бианкалана в ефира на Нова телевизия, обещавайки й след като брат й спечели формата да се реваншира за \"услугата\"!!! Българинът от Чикаго също твърди, че сестрата на Динко му е предложила пари, за да каже в \"Биг Брадър\" как Джино му е дължи 70 хиляди долара. \"Не знам къде другаде да го напиша и алармирам, за да се разкрие спекулацията. Джино е помогнал много на братовчед ми и 1 долар не му е взел! Спрете с тази злоба, хора!\", пише мъжът. Цялата постановка, откъдето и да я погледнеш, мирише на предварително организирана. Самият Джино Бианкалана очакваше атаките от Вълев и в разговор с репортер на ПИК още преди началато на формата сподели, че арестуваният няколко пъти за различни криминални прояви ямболлия ще направи опит да го компрометира. Ако беше гузен и имаше нещо, от което да се притеснява, Джино едва ли щеше да влезе в Къщата. Междувременно изникват и редица въпроси без отговор. Много ларж се оказват българите в Чикаго, които ей така, без документ, раздават суми от порядъка на 20 хиляди, на 160 хиляди долара... Чудно защо всички тези хора чакаха досега, за да се оплачат на Биг Брадър, вместо да са подали съдебни искове пред властите в страна, в която законите за подобни деяния са сурови и безпощадни? Затова е пълна мистерия как един изпечен измамник, ограбил сънародници със стотици хиляди долара, в момента лежи върху плюшените дивани в Къщата, вместо в затвора в Америка! Може пък Джино да е и шеф на Чикагската полиция, знае ли човек... Една от свидетелките твърди, че лично тя многократно е теглила пари, за да дава на Джино... Всеки интелигентен човек, ако веднъж се е опарил, едва ли ще \"тегли и дава\" цели няколко пъти! Излиза, че в Чикаго никой не харесва Джино Бианкалана, но пък в същото време са мазохисти - всички се скъсват да му теглят пари?! брега на езерото Мичиган.", "date": "2017.12.09", "title": "ПЪРВО В ПИК! ВОЙНАТА СЕ РАЗРАСТВА! Нетът кипна - сестрата на Динко организирала атаката срещу Джино Бианкалана от Чикаго (СМУЩАВАЩИ ДОКАЗАТЕЛСТВА)"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-29-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%B2-%D1%81%D0%B0%D0%BD-%D1%84%D1%80%D0%B0%D0%BD%D1%86%D0%B8%D1%81%D0%BA%D0%BE-news710860.html", "text": "29 души са пострадали, след като автобус се е преобърнал в американския град Сан Франциско, щата Калифорния, съобщава Mercury News, като се позовава на информация от противопожарните служби на града. „20 души са били приети в местните болници, като състоянието на четирима от ранените е сериозно. Девет души са получили наранявания от средна степен. 16 човека са с незначителни травми“, съобщават в „Туитър“ от противопожарните служби на Сан Франциско. Посочва се, че автобусът е собственост на частна компания, като е превозвал пътници за празненство в друга част на щата. Шосето, на което е станал инцидента, временно е затворено. От полицията предупредиха шофьорите да използват обходни пътища в района.", "date": "2017.12.09", "title": "Инцидент! 29 пострадали, след като автобус се преобърна в Сан Франциско"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B8%D1%82%D0%B5-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%B3%D1%8A%D1%80%D1%86%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news710863.html", "text": "Започна срещата на Бойко Борисов с премиерите на Гърция, Сърбия и Румъния.За това информира лично на фейсбук страницата си българският министър-председател.Срещата е в Белград. Ето какво написа Борисов в социалната мрежа: Започна официалната ми среща с президента на Сърбия Александър Вучич, с премиера на Гърция Алексис Ципрас и с министър-председателя на Румъния Михай Тудосе. На нея обсъждаме развитието на икономическото сътрудничество, укрепването на регионалната стабилност и подкрепата за интеграцията на държавите в региона.", "date": "2017.12.09", "title": "ПЪРВО В ПИК! Започна срещата на Борисов с премиерите на Сърбия, Гърция и Румъния (СНИМКИ/ВИДЕО)"}
{"url": "http://pik.bg/%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%84%D1%83%D1%82%D0%B1%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D1%81%D0%BB%D0%B0%D0%B2%D0%B8%D1%8F-%E2%80%93-%D0%BB%D0%B5%D0%B2%D1%81%D0%BA%D0%B8-news710827.html", "text": "Въвежда се временна организация на движението във връзка с провеждане на футболната среща Славия - Левски, съобщиха от пресцентъра на Столична община. Двубоят е от 17:30 часа днес. Забраняват се престоят и паркирането на пътни превозни средства, с изключение на автомобилите на участниците в мероприятието, както следва: От 00:00 часа до приключване на футболната среща днес при сектор „Г“ на Националния стадион „Васил Левски“. От 12:00 часа до 20:00 часа на моста пред Националния стадион „Васил Левски“- 40 паркоместа. От 16:30 часа до приключване на футболната среща , само при необходимост и по преценка на ръководството на СДВР ще се забранява влизането на пътни превозни средства в двете посоки по: -Ул. „Ген. Гурко“ между бул. „Васил Левски“ и бул. „Евлоги и Христо Георгиеви“; -Бул. „Евлоги и Христо Георгиеви“ между пл. „Орлов мост“ и бул. „Черни връх“; -Бул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2017.12.09", "title": "Промени в движението в столицата заради футболната среща Славия – Левски"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0%D1%8F%D0%B2%D0%B8-%D1%87%D0%B5-%D1%81%D0%B0%D1%89-%D1%81%D0%B0-%D1%81%D0%BF%D0%B5%D1%87%D0%B5%D0%BB%D0%B8%D0%BB%D0%B8-%D0%B4%D0%B2%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%B2%D0%BE%D0%B9%D0%BD%D0%B8-news710834.html", "text": "Американският президент Доналд Тръмп  заяви пред свои симпатизанти във Флорида, че Съединените щати са нация, която е победила в две световни войни и е поставила комунизма на колене, съобщава телевизионният канал  Fox Business. „Ние сме нацията, която прокопа Панамския канал, спечели две световни войни, изпрати човек на Луната и постави комунизма на колене“, каза Тръмп. Посочва се, че след това американският президент се е обърнал с ободряващи лозунги към симпатизантите си.", "date": "2017.12.09", "title": "Доналд Тръмп заяви, че САЩ са спечелили две световни войни"}
{"url": "http://pik.bg/%D1%81%D0%B4%D0%B5%D0%BB%D0%BA%D0%B0-%D1%8F%D0%BF%D0%BE%D0%BD%D0%B8%D1%8F-%D0%BA%D1%83%D0%BF%D1%83%D0%B2%D0%B0-%D1%80%D0%B0%D0%BA%D0%B5%D1%82%D0%B8-%D0%BA%D0%BE%D0%B8%D1%82%D0%BE-%D1%89%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D0%BE%D1%80%D0%B0%D0%B7%D1%8F%D0%B2%D0%B0%D1%82-%D1%86%D0%B5%D0%BB%D0%B8-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news710809.html", "text": "Японският министър на отбраната Ицунори Онодера съобщи, че страната му ще закупи ракети със среден обхват, които да могат да поразяват Северна Корея, изстреляни от изтребители, предава Reuters, цитирани от Фокус. Министърът не назова Северна Корея, обявявайки планираната сделка и добави, че ракетите са за отбрана. „Планираме да закупим ракети, които да се монтират върху изтребители Ф-35А, които да могат да се изстрелват отвъд обхвата на вражеските заплахи - заяви той. - Япония смята да монтира върху изтребителите си ракети „въздух-земя“ на американската корпорация „Локхийд Мартин“, уточни Онодера. В момента ракетните сили на Япония са ограничени до противовъздушни и противокорабни муниции с обхват от по-малко от 300 км.", "date": "2017.12.09", "title": "Сделка! Япония купува ракети, които ще могат да поразяват цели в Северна Корея"}
{"url": "http://pik.bg/%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%B8%D0%B7%D0%B2%D1%8A%D0%BD-%D0%BA%D0%BE%D0%BD%D1%82%D1%80%D0%BE%D0%BB-%D1%81%D0%BD%D0%B8%D0%BC%D0%BA%D0%B8-news710833.html", "text": "Огромните пожари, които бушуват в района на Лос Анджелис от началото на седмицата все още са неконтролируеми. Нови огнища бяха констатирани в Сан Диего и Санта Барбара, което наложи масова евакуация, съобщи Франс прес, цитирана от БТА. Според метеорологичната служба на Лос Анджелис ветровете са постихнали (между 50 и 80 км/ч) спрямо четвъртък, когато достигаха скоростта на ураган от първа категория. Условията в южната част на щата Калифорния остават \"крайно опасни\" заради сухата почва и ненормално високите температури, предупреди агенцията за борба с пожарите \"Калфайър\". По нейни данни шестте пожара, които бушуват в щата, са изпепелили 57 000 хектара въпреки мобилизирането на около 8700 пожарникари на няколко фронта между Тихия океан, гористите хълмове Охай и в посока Сан Диего. Над 500 сгради са разрушени и 212 000 души са евакуирани.", "date": "2017.12.09", "title": "Пожарите в Калифорния излязоха извън контрол (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B2%D0%B0%D0%BB%D1%8F-%D1%80%D0%BE%D1%83%D0%BC%D0%B8%D0%BD%D0%B3%D0%B0-%D1%81%D1%8A%D1%81-%D1%81%D1%8A%D1%80%D0%B1%D0%B8%D1%8F-%D0%B2%D0%B8%D0%B4%D0%B5%D0%BE-news710873.html", "text": "България и Сърбия подписаха Меморандум за намаляване на тарифите на роуминга . Документът беше подписан от министъра на транспорта Ивайло Московски и сръбския министър на търговията, туризма и съобщенията Расим Лияч. Сръбската държава е втората страна от Западните Балкани, с която страната ни сключва споразумение в тази област. Преди по-малко от месец беше подписан аналогичен документ с Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Подписването на Меморандума между двете страни е част от работната среща в сръбската столица Белград на премиерите Бойко Борисов, Алексис Ципрас, Михай Тудосе и президентът Александър Вучич. Лидерите на четирите страни обсъждат развитието на икономическото сътрудничество, укрепването на регионалната стабилност и подкрепата за интеграцията на държавите в региона. Те се срещат два месеца след първите им разговори във Варна. \"Има такива места на Балканите,които могат да избухнат всеки един момент. Те не са решени дори. Имаме мюсюлманско население, имаме и християнско, в повечето православно. Една искра до какво ще доведе. Не искаме да сме пасивни. Искаме нашите студенти да се учат. По-богатите държави да инвестират в нашия регион. А това ще стане, когато има стабилност. На Балканите всичките пръсти са равни. Без нито една от държавите не може. Аз съм сигурен, че с колегата Ципрас ще намерим решение и проблемът на Скопие да бъде решен\", каза Борисов на пресконференцията средчетеристранната среща. Той уточни, че предложението на Ердоган за Лозанския договор е връщане назад. Историята била за историците.", "date": "2017.12.09", "title": " ИЗВЪНРЕДНО В ПИК! Борисов сваля роуминга със Сърбия (ВИДЕО)"}
{"url": "http://pik.bg/%D0%B1%D0%B0%D0%BD-%D0%BE%D1%82%D1%81%D0%B5%D1%87%D0%B5-%D1%80%D0%B0%D0%BA%D0%B8%D1%8F%D1%82%D0%B0-%D0%B5-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%BE-news710828.html", "text": "Ракията в малки количества е полезна за здравето, обявиха учени от БАН. Съставките на родната напитка помагат на храносмилането, като стимулират определени ензими. Ако се пият 50-70 грама ракия всяка вечер, няма да имаме стомашни проблеми. Освен това родната напитка лекува успешно главоболие и мигрена, болки в гърба и врата, стимулира кръвообращението и помага на сърцето. Тя има полезни ефекти, ако се приема до 50 грама, категорични са учените от БАН, цитирани от „Телеграф“. В малки количества питието действа съдоразширяващо и подпомага сърдечната дейност, тонизира и има болкоуспокояващ ефект.", "date": "2017.12.09", "title": "БАН отсече: Ракията е лекарство"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%B0-%D0%B4%D0%BE%D1%81%D1%82%D0%B0%D0%B2%D0%B8-%D0%B2%D0%B8%D1%81%D0%BE%D0%BA%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D0%B0%D0%BF%D0%B0%D1%80%D0%B0%D1%82%D1%83%D1%80%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A-news710788.html", "text": "болницата „Българската Коледа“ подсигури скъпоструваща апаратура за детските клиники в УМБАЛ „Св. Марина“ – Варна. Това съобщиха от пресцентъра на . С уникален за страната високотехнологичен ендоскоп за диагностика на горен и долен храносмилателен тракт при деца, инфузионна помпа и линеарен трансдюсер вече могат да се лекуват пациенти до 18-годишна възраст в най-голямата балница в Източна България. Иновативният ендоскоп ще даде възможност за още по-прецизна диагностика и лечение на малки пациенти с проблеми на горен и долен храносмилателен тракт във Втора детска клиника. Апаратурата е специализирана за пациенти в детска възраст. Втора детска клиника в УМБАЛ „Св. Марина“ във Варна е специализирана за диагностика и лечение на деца и юноши с гастроентерологични проблеми. Всяка година в клиниката се лекуват над 4000 пациенти със заболявания на храносмилателната система от цялата страна. Инфузионната помпа за автоматично настройване на скоростта на вливаните медикаменти ще се използва от медиците в Детското отделение за интензивно лечение, в което се оказват реанимационни действия на пациенти от 0 до 18 години от Североизточна България с терапевтични, хирургични, инфекциозни, токсични и други критични състояния. Ръководството на болницата, лекарите и медицинските специалисти от клиниката изразиха признанието си към Президента, под чийто патронаж се провежда благотворителната инициатива „Българска Коледа“ и към българския народ за съпричастността към болните деца и техните семейства.", "date": "2017.12.09", "title": "\"Българската Коледа\" достави високотехнологична апаратура за лечение на деца на болницата във Варна"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BF%D0%B5%D1%82-%D0%BB%D0%B5%D0%BA%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news710851.html", "text": "Пет леки автомобила са напълно унищожени при пожар на ул. „Братя Търневи“ 13 в район „Северен“ в Пловдив, съобщава радио Фокус-Пловдив. Инспектор Цвятко Дешев, говорител на Областно управление „Пожарна безопасност и защита на населението“ в Пловдив уточни, че сигналът за пожара е подаден в 05:26 часа тази сутрин. Пламъците са унищожили изцяло петте леки автомобила. Причините за инцидента са в процес на установяване от Трето районно управление на МВР - Пловдив. По непотвърдена информация, става въпрос за умишлен палеж.", "date": "2017.12.09", "title": "Инцидент! Пет леки автомобила са напълно унищожени при пожар в Пловдив"}
{"url": "http://pik.bg/%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%89%D0%B5-%D0%BF%D0%BB%D0%B0%D1%82%D0%B8-%D0%BD%D0%B0-%D0%B5%D1%81-%D0%BC%D0%B5%D0%B6%D0%B4%D1%83-35-%D0%B8-39-%D0%BC%D0%BB%D1%80%D0%B4-%D0%BF%D0%B0%D1%83%D0%BD%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82-news710698.html", "text": "AFP, цитирана от \"Фокус\". Съобщението е направено от говорител на британския премиер Тереза Мей, малко след като по-рано в петък Мей се срещна с председателя на Европейската комисия Жан-Клод Юнкер. Двамата обявиха, че по условията за Брекзит е постигнат напредък и двете страни могат да преминат към преговори засягащи търговското споразумение между Лондон и Съюза. Великобритания ще плати на Европейския съюз между 35 и 39 млрд. паунда за излизането си от организацията, разкриха в петък от Даунинг стрийт, предава Европейската комисия обяви чрез съобщение след среща между Юнкер и Мей в петък сутринта, че има „достатъчен прогрес“ в първата фаза от преговорите по условията на раздялата между Великобритания и Европейския съюз и Комисията ще препоръча на Европейския съвет, предстоящ на 10 декември в Брюксел, да приеме резолюция за продължаване на разговорите към темите за бъдещите търговски отношения между страните и условията на транзитния период след излизането на Обединеното кралство през март 2019 година.", "date": "2017.12.09", "title": " Великобритания ще плати на ЕС между 35 и 39 млрд. паунда заради Брекзит"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D0%BD%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%B2-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%BD%D0%B0-%D0%B2%D0%B8%D1%81%D0%BE%D0%BA%D0%BE-%D1%80%D0%B0%D0%B2%D0%BD%D0%B8%D1%89%D0%B5-%D0%BC%D0%B5%D0%B6%D0%B4%D1%83-%D1%81%D1%8A%D1%80%D0%B1%D0%B8%D1%8F-%D0%B1-news710811.html", "text": "правителствената информационна служба Премиерът Бойко Борисов е в Белград, за да участва в Съвета за сътрудничество на високо равнище между Сърбия, България, Гърция и Румъния, съобщиха от . Четиристранната среща на балканските лидери е в Белград. Президентът на Сърбия Александър Вучич е домакин на премиерите на Гърция Алексис Ципрас, на Румъния Михай Тудосе и на България Бойко Борисов. Четиримата лидери се срещат два месеца след първите им разговори във Варна. На срещата ще бъде обсъдено развитието на икономическото сътрудничество, укрепването на регионалната стабилност и подкрепата за интеграцията на държавите в региона. В рамките на посещението България ще подпише със Сърбия Меморандум за намаляване на международните тарифи за роуминг услугите. Сръбската държава е втората страна от Западните Балкани, с която сключваме споразумение в тази област. Преди по-малко от месец страната ни подписа аналогичен документ с Република Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2017.12.09", "title": "Борисов е в Белград на участие в Съвета за сътрудничество на високо равнище между Сърбия, България, Гърция и Румъния"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D0%B8-%D0%BA%D0%B0%D0%BA%D0%B2%D0%BE-%D1%81%D0%B8%D0%BC%D0%B5%D0%BE%D0%BD-ii-%D0%B5-%D0%BF-news710664.html", "text": "- Как да го гледам исторически? Ако искам да ми се даде нещо, вадя нотариален акт и го получавам. Не може да се гласуват извънредни закони за царските имоти. Всичко става с нотариални актове. В Созопол на стената на музея има два имота, подарени на Борис Фердинандов Кобургготов. Точно така са написани имената му. Много се смях като го прочетох. Симеон II ги подари на общината. Сега иска някакви други... - Не знам каква е истината. Те са били имоти на интендантството, което може да се отъждестви с предишното УБО и сегашното НСО. Не са негови. Царската фамилия не е богата. Кобургите са имали дългове, когато са дошли в България. Но, ето дворецът \"Враня\" си е на Симеон II. - Намерили са документи за собственост, получили са си ги.  Това е истината. - Политизира се разбира се. Няма какво да се чудим. Точно така си е. - Какво значи добро лице? Харесва ми тоя връх, дайте ми го. Как ще стане това? Има едно правило - ако 10 г. си посещавал един имот, имаш право да претендираш за него. Навремето се шегувах да си поискам остров \"Свети Иван\". Много е хубав - с плажчета и скалички. Той беше военен и затворен. Само аз ходех, защото правех разкопки. Можех да си го поискам. Таку виж пък ми го бяха дали. - Не очаквам да се реши. Ще го повдигат от време навреме и така во век и веков.", "date": "2017.12.09", "title": "ЕКСКЛУЗИВНО В ПИК! Божидар Димитров разкри истината за царските имоти и какво Симеон II е подарил на държавата"}
{"url": "http://pik.bg/%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%BE%D1%82-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%BD%D0%B0-14-%D0%B4%D0%B5%D0%BA%D0%B5%D0%BC%D0%B2%D1%80%D0%B8-news710734.html", "text": "Въвежда се временна организация на движението за посещение на делегация от Черна гора, съобщиха от пресцентъра на Столична община. От 07.00 часа до приключване на мероприятието на 14 декември се забранява престоят и паркирането на пътни превозни средства, с изключение на автомобилите превозващи участниците в делегацията на северната дъга на пл. „Св. Александър Невски“ между ул. „Оборище“ и ул. „11-ти август“. От 10.15 часа до приключване на мероприятието на 14 декември се забранява влизането на превозни средства по ул. „Оборище“ между ул. „Г.С. Раковски“ и ул. „11-ти август“, само по преценка на отдел „Пътна полиция“ при СДВР.", "date": "2017.12.09", "title": "Делегация от Черна гора блокира центъра на София на 14 декември"}
{"url": "http://pik.bg/%D0%B4%D0%B5%D1%81%D0%B5%D1%82%D0%B8-%D1%81%D0%BC%D0%B5-%D0%B2-%D1%81%D0%B2%D0%B5%D1%82%D0%B0-%D0%BF%D0%BE-%D0%BD%D0%B0%D0%B9-%D1%81%D0%BA%D1%8A%D0%BF%D0%B8-%D0%B4%D0%BE%D0%BC%D0%BE%D0%B2%D0%B5-news710684.html", "text": "България се придвижва до 10-то място в света от общо 56 пазара по ръст на цените на жилищата през третото тримесечие, показват данни на консултантската компания Knight Frank. При относително стабилен годишен ръст на цените на имотите за периода и ускорено поскъпване за тримесечието страната ни се изкачва с шест места в класацията спрямо позициите ѝ през второто тримесечие заради изпадането на някои пазари от ТОП 10 в света и цялостното забавяне на ръста на глобалния жилищен пазар. Годишният ръст на цените на жилищата у нас достига 8,6% през третото тримесечие спрямо 8,8% през второто, отчита компанията. За тримесечието цените у нас се увеличават с 2,4% спрямо 1,8% през второто тримесечие. Лидер по най-бърз ръст на цените на жилищата в света остава Исландия с годишно увеличение от 20,4% за периода юли-септември и 3,6% за тримесечието. Това представлява забавяне в сравнение с периода април – юни, когато годишното увеличение беше 23,2%.", "date": "2017.12.09", "title": "Десети сме в света по най-скъпи домове"}
{"url": "http://pik.bg/4-%D1%82%D0%B5-%D0%B7%D0%BE%D0%B4%D0%B8%D0%B8-%D0%BA%D0%BE%D0%B8%D1%82%D0%BE-%D1%81%D0%B0-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%82%D0%BE%D1%80%D0%B8-news710738.html", "text": "Някои хора дават всичко от себе си, за да постигнат целите си. Някои хора могат да бъдат даже безскрупулни, в реализирането на целите си. Борбеността им може да бъде завидна. В обкръжението си всички имаме манипулатори, които винаги знаят как да обърнат ситуацията на своя страна. Ето кои са зодиите в хороскопа, които могат много умело да манипулират. Зодия Овен Тези хора притежават изключително силен и буен нрав. Могат да постигнат всичките си цели и освен това доста добре знаят как да общуват. Това ги отличава от всички. Относно манипулацията… О, те са родени да бъдат добри манипулатори! Могат да сразят всеки с доводите си и със способностите си. Зодия Телец Уверени са в решителността си. Когато знаят какво искат, знаят и как да го постигнат. Не се притесняват да се борят за желанията си. Могат да извъртят всяка ситуация така, че да изглежда, че те са прави. Винаги постигат успехи, когато се борят за някоя кауза. Околните могат само да им завиждат. Зодия Скорпион Понякога са като малки деца. Особено, когато искат нещо. Много са нетърпеливи и могат да бъдат дори досадни, но определено винаги им се получава! Държат ли на своето, няма измъкване. Когато един скорпион поиска нещо, намира начин да постигне и реализира желанията си. Скорпионите лесно оплитат в мрежите си хората, защото усещат слабите и силните им страни, така могат да манипулират абсолютно всеки. Зодия Козирог Една от най-упоритите и борбени зодии в хороскопа. Техните лидерски способности, вътрешния усет и добрия нюх им помагат да изпъкнат винаги във всяка една ситуация, съобщава \"Актуално.ком\". За тях няма невъзможни неща. Биха опитали всичко и на всяка цена, за да постигнат успех. Останалите зодии могат само да се учат на трикове по манипулация от тях!", "date": "2017.12.09", "title": "4-те зодии, които са най-големите манипулатори"}
{"url": "http://pik.bg/%D1%81%D0%B2%D0%B5%D1%82%D1%8A%D1%82-%D0%BF%D1%80%D0%B5%D0%B4-%D0%BD%D0%BE%D0%B2%D0%B0-%D0%B2%D0%BE%D0%B9%D0%BD%D0%B0-%D1%80%D1%83%D1%81%D0%B8%D1%8F-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%B0%D1%89-%D0%BB%D0%B0%D0%B2%D1%80%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%82%D1%80%D1%8A%D0%BC%D0%BF-%D0%B8%D0%B7%D0%B3%D1%83%D0%B1%D0%B8-%D0%B7%D0%B4%D1%80%D0%B0%D0%B2%D0%B8%D1%8F-%D1%81%D0%B8-%D1%80%D0%B0%D0%B7%D1%83%D0%BC-news710800.html", "text": "Руският външен министър Сергей Лавров заяви, че признаването на Ерусалим за столица на Израел от САЩ противоречи на здравия разум, предаде БТА като цитира Ройтерс. Той говори на пресконференция във Виена, където бе на годишната среща на външните министри на страните от Организацията за сигурност и сътрудничество в Европа. Лавров посочи също, че военните учения, провеждани съвместно от САЩ и Южна Корея, като че ли целят да провокират Северна Корея да прави повече ракетни изпитания, но добави, че Москва осъжда севернокорейските опити. Според него американската администрация е пропуснала възможността за намаляване на напрежението със Северна Корея, изпращайки смесени сигнали чрез руски посредници. Версията на Лавров хвърля светлина върху американската политика за ракетно-ядрената програма на Северна Корея, която е белязана от разногласия между президента Доналд Тръмп и държавния секретар Рекс Тилърсън, отбелязва ДПА. Според Лавров през септември Вашингтон казал на Москва, че не планира военни учения край Корейския полуостров до пролетта. Москва предала това послание на Пхенян, вярвайки, че САЩ са готови \"да започнат да създават условия за някакъв диалог\", ако и Северна Корея си кротува. След като Москва предала посланието обаче САЩ обявили две военни учения. Северна Корея реагира с изстрелването на междуконтинентална балистична ракета преди няколко дни. \"САЩ действаха, като че ли нарочно искаха да провокират Пхенян, и успяха\", подчерта Лавров. \"Сега може да се окаже по-трудно да се създадат условия за подновяване на диалога\", допълни той. Той свърза отношението на САЩ към Пхенян с това към Иран. Отхвърлянето от Тръмп на ядреното споразумение от 2015 г. с Иран повдига \"сериозни въпроси\" дали евентуален резултат от диалога САЩ-Северна Корея може да бъде валиден за дълго, каза Лавров, цитиран от ДПА.", "date": "2017.12.09", "title": "СВЕТЪТ ПРЕД НОВА ВОЙНА! Русия скочи на САЩ. Лавров изригна: Тръмп изгуби здравия си разум"}
{"url": "http://pik.bg/%D0%BF%D0%BE%D1%82%D0%B2%D1%8A%D1%80%D0%B4%D0%B5%D0%BD%D0%BE-%D1%81%D0%BC%D1%8A%D1%80%D1%82%D0%B5%D0%BD-%D1%81%D0%BB%D1%83%D1%87%D0%B0%D0%B9-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news710816.html", "text": "Властите в Калифорния официално потвърдиха първия смъртен случай в резултат на бушуващите природни пожари на територията на щата, съобщи LA Times, цитиран от Фокус. 70-годишната Вирджиния Песола е била намерена в сряда в автомобила си, който е самокатастрофирал в зоната на огнището в окръг Вентура. Според здравните власти, причините за смъртта са травма, отравяне с дим и изгаряния. Инцидентът е станал по време на евакуацията на жителите от района. Пожарът започна в понеделник в окръг Вентура и подхранван от ураганните ветрове, бързо се разпространи, за да обхване 143 000 акра. До момента са евакуирани 212 000 души, а хиляди са без ток. Ветровете започнаха да стихват едва вчера, което е дало възможност на пожарникарите да овладеят огъня на 10% от територията, обхваната от пожара.", "date": "2017.12.09", "title": "Потвърдено! Смъртен случай в резултат на пожарите в Калифорния"}
{"url": "http://pik.bg/%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B8%D0%B7%D1%80%D0%B0%D0%B5%D0%BB-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BD%D0%B0-%D1%80%D0%B0%D0%BA%D0%B5%D1%82%D0%BD%D0%B8-%D0%B0%D1%82%D0%B0%D0%BA%D0%B8-%D0%BE%D1%82-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news710821.html", "text": "Израел е нанесъл удари по цели на движението „Хамас“ в Ивицата Газа в отговор на няколко ракетни атаки, предаде BBC, цитирани от Фокус. Три ракети бяха изстреляни вчера от територията на Ивицата Газа към Израел. Една от тях е паднала в южния град Сдерот, но не е причинила жертви. Друга е била прихваната и унищожена от противоракетната отбрана, а трета е била намерена в ненаселен район в южната част на Израел В отговор военновъздушните сили са нанесли удари по цели на „Хамас“, в резултат на които според палестинското здравно министерство, са ранени 25 души. Ударите са продължили в ранните часове днес, малко след ракетната атака в Сдерот. Израелската армия оповести, че е атакувала цех за производство на оръжие и склад за боеприпаси. Напрежението между израелци и палестинци ескалира, след като президентът на САЩ Доналд Тръмп призна Йерусалим за столица на Израел. Двама палестинци загинаха вчера, след като израелски военнослужещи откриха стрелба срещу тълпата по време на ескалиралите сблъсъци протести срещу решението.", "date": "2017.12.09", "title": "Операция! Израел отговори на ракетни атаки от Ивицата Газа"}
{"url": "http://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BA%D0%BE%D0%BE%D1%80%D0%B4%D0%B8%D0%BD%D0%B0%D1%82%D0%BE%D1%80-%D0%BD%D0%B0-%D0%BE%D0%BE%D0%BD-%D0%B7%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-%D0%BD%D0%B8%D0%BA%D0%BE%D0%BB%D0%B0%D0%B9-%D0%BC%D0%BB%D0%B0%D0%B4%D0%B5%D0%BD%D0%BE%D0%B2-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%BE%D1%82%D0%BE-%D0%B5-%D0%B8%D0%B7%D1%80%D0%B0%D0%B5%D0%BB%D0%BE-%D0%BF%D0%B0-news710831.html", "text": "„Най-лошият сценарий за развоя на ситуацията в Близкия Изток след признаването от САЩ  на Йерусалим за столица на Израел е превръщането на израело-палестинския конфликт от национален в религиозен”. Това заяви пред сутрешния блок на Нова телевизия специалният координатор на ООН за Близкия Изток Николай Младенов. Минути след края на извънредното заседание на Съвета за сигурност на организацията тази нощ Младенов прогнозира, че напрежението в региона ще ескалира в следващите дни. „Почти всички държави, които участваха в заседанието, призоваха за намаляване на напрежението и статутът на Йерусалим да бъде решен с преговори между Израел и Палестина”, коментира той. Николай Младенов отбеляза, че за ООН остава приоритет да бъде една от връзките между двете страни в конфликта, да продължи да предоставя хуманитарна помощ и да поддържа диалог с региона.", "date": "2017.12.09", "title": "Специалният координатор на ООН за Близкия Изток Николай Младенов: Най-опасното е израело-палестинският конфликт да се превърне в религиозен"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B1%D1%83%D0%BB%D0%B5%D0%B2%D0%B0%D1%80%D0%B4-%E2%80%9E%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D1%82%D0%B0%D0%BC%D0%B1%D0%BE%D0%BB%D0%B8%D0%B9%D1%81%D0%BA%D0%B8-news710824.html", "text": "Въвежда се временна организация на движението по столичния булевард „Александър Стамболийски“ в София за днес и утре, съобщиха от пресцентъра на Столична община. От 08:30 до 17:30 часа се забраняват престоят и паркирането на пътни превозни средства по дясната пътна лента от северната страна на пътното платно на бул. „Александър Стамболийски“ между бул. „Княгиня Мария Луиза“ и бул. „Христо Ботев“. От 08:30 до 17:30 часа на 10 декември се забраняват престоят и паркирането на превозни средства по дясната пътна лента от южната страна на бул. „Ал. Стамболийски“ между бул. „Кн. Мария Луиза“ и бул. „Христо Ботев“.", "date": "2017.12.09", "title": "Важно! Промени в организацията на движението по столичния булевард „Александър Стамболийски“ през уикенда"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%BD%D0%BE-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B2-%D0%BA%D0%B8%D0%BF%D1%8A%D1%80-%D0%B1%D0%B5-%D0%BD%D0%B0%D0%BC%D0%B5%D1%80%D0%B5%D0%BD-%D0%BC%D1%8A%D1%80%D1%82%D1%8A%D0%B2-%D0%B2-%D0%B4%D0%B5%D1%80%D0%B5-news710810.html", "text": "40-годишен българин е загинал след автомобилна катастрофа в Кипър, съобщава Cypress Mail, цитиран от Фокус. Според информацията колата на българина, идентифициран от полицията като Анатоли Братусков, е излязла от пътя и е паднала в дере. Инцидентът е станал на пътя между Пея и Катикас. Около 17:30 часа местно време вчера полицията е получила сигнал, че в дерето е видян автомобил, но при пристигането си полицаите са установили, че в него няма никой. Тялото на българина е намерено на около 50 метра разстояние. От органите на реда посочват, че разследващите не изключват „никакви версии“ за случилото се. Малко след като тялото на българина бе открито, неговият работодател, собственик на местен ресторант, го е обявил за изчезнал, тъй като не се е явявал на работа от сряда и оттогава не отговарял на обаждания.", "date": "2017.12.09", "title": "ТРАГЕДИЯ! Мистериозно изчезнал българин в Кипър бе намерен мъртъв в дере"}
{"url": "http://pik.bg/%D0%BC%D0%B8%D1%80%D0%B8%D1%88%D0%B5-%D0%BD%D0%B0-%D0%B2%D0%BE%D0%B9%D0%BD%D0%B0-%D0%B8%D0%B7%D1%80%D0%B0%D0%B5%D0%BB-%D0%BD%D0%B0%D0%BD%D0%B5%D1%81%D0%B5-%D0%B2%D1%8A%D0%B7%D0%B4%D1%83%D1%88%D0%B5%D0%BD-%D1%83%D0%B4%D0%B0%D1%80-%D0%B2-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-news710794.html", "text": "Израелската армия съобщи по-рано, че противовъздушната отбрана е прехванала и унищожила ракета, изстреляна от Газа. Палестинските територии бяха обхванати от размирици днес заради решението на Съединените щати да признаят Ерусалим за столица на Израел. Според руската агенция ТАСС, която се позовава на палестинския Червен полумесец, броят на ранените в сблъсъците с израелските сили за сигурност е достигнал 750. Многохилядни демонстрации с горене на американски и израелски знамена и викове „Смърт на Америка“ имаше в Техеран, Багдад, в Ливан, Йордания, Йемен и други близкоизточни държави. Израел нанесе въздушен удар в ивицата Газа. 10 палестинци са ранени, твърдят от местните сили за сигурност. Израелската армия съобщи по-рано, че противовъздушната отбрана е прехванала и унищожила ракета, изстреляна от Газа. Палестинските територии бяха обхванати от размирици днес заради решението на Съединените щати да признаят Ерусалим за столица на Израел. Според руската агенция ТАСС, която се позовава на палестинския Червен полумесец, броят на ранените в сблъсъците с израелските сили за сигурност е достигнал 750. Многохилядни демонстрации с горене на американски и израелски знамена и викове „Смърт на Америка“ имаше в Техеран, Багдад, в Ливан, Йордания, Йемен и други близкоизточни държави.", "date": "2017.12.09", "title": "Мирише на война! Израел нанесе въздушен удар в ивицата Газа"}
{"url": "http://pik.bg/%D0%B1%D0%B5%D0%B0%D1%82%D0%B0-%D1%88%D0%B8%D0%B4%D0%BB%D0%BE-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%BF%D0%BE%D0%BB%D1%88%D0%B0-news710796.html", "text": "Politico, цитиран от \"Фокус\". Полският министър-председател Беата Шидло подаде оставка пред управляващата партия „Право и справедливост“. Партийното ръководство реши да я замени с нейния заместник и министър на финансите и икономическото развитие Матеуш Моравиецки, предаде „Министър-председателят Беата Шидло подаде своята оставка пред партийния комитет на партията“, заяви прес-секретарят на „Право и справедливост“ Беата Мазурек. „Политическият комитет предложи вицепремиера Матеуш Моравиецки като кандидат за поста“, добави тя. По-рано Шидло с лекота отклони вота на недоверие в парламента, представен от опозицията, само за да бъде помолена от партията си да подаде оставка. Партийният председател Ярослав Качински и подари цветя в залата на парламента след гласуването, но осем часа по-късно тя, убедена от него, реши да подаде оставка. Мазурек заяви, че Шидло ще получи предложение за пост в новото правителство на Моравиецки, но отказа да се впусне в детайли. Председателят на парламентарната група на „Право и справедливост“ Ришард Терлецки заяви, че новото правителство ще се формира следващата седмица.", "date": "2017.12.09", "title": "Беата Шидло подаде оставка като министър-председател на Полша"}
{"url": "http://pik.bg/%D0%BF%D0%B5%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D1%8A%D1%80%D0%B6%D0%B0%D0%B2%D0%B8-%D1%81%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%BE%D1%82%D0%B8%D0%B2-%D0%BC%D0%B5%D1%81%D1%82%D0%B5%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%BE%D1%82-%D1%82%D0%B5%D0%BB-%D0%B0%D0%B2%D0%B8%D0%B2--news710779.html", "text": "Великобритания, Франция, Германия, Италия и Швеция заявиха в петък, че преместването на американското посолство в Израел от Тел Авив в Йерусалим е в противоречие с някои от резолюциите на ООН, предава AFP, цитирани от Фокуси. Освен това представители на петте държави смятат, че признаването на Ерусалим за израелска столица от страна на САЩ „не е полза за мирния процес в региона“. Изявлението им е направено по време на извънредно заседание на Съвета за сигурност на ООН в петък, свикано след като в сряда американският президент Доналд Тръмп призна Йерусалим за столица на Израел, предизвиквайки остра международна реакция и протести от страна на Палестинската автономия и арабските държави.", "date": "2017.12.09", "title": "Пет европейски държави се обявиха против местенето на американското посолство от Тел Авив в Йерусалим"}
{"url": "http://pik.bg/%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8%D0%B4%D1%8F%D1%82-%D0%BC%D0%B8%D1%80-%D0%B4%D0%BE%D0%BA%D0%B0%D1%82%D0%BE-%D0%B2%D1%81%D0%B8%D1%87%D0%BA%D0%B8-%D0%BD%D0%B5-%D0%B2%D0%BB%D1%8F%D0%B7%D0%B0%D1%82-%D0%B2-%D0%BD%D0%B0%D1%82%D0%BE-news710798.html", "text": "Б алканският полуостров няма да види дълготрайна сигурност и мир, докато всички страни от него не влязат в ЕС и НАТО. Това каза политологът Христо Анастасов в ефира на Bloomberg TV Bulgaria. Не може да си представим една изолирана извън НАТО Сърбия, която ще гледа реваншистки. Тя трябва да осъзнае, ние трябва да я накараме да осъзнае, че трябва да влезе и в ЕС, и в НАТО. „Единствения начин това да стане е всичките й съседи да влязат в ЕС и НАТО“, посочи той. В разговора обстойно бяха обсъдени проблематичните теми на Балканския полуостров, както и бе обърнато внимание на историческата визита на турския президент Реджеп Ердоган в Гърция.Особено акцент бе обърнат и на искането на Ердоган за ревизия на Лозанския договор от 1923, определящ границите на Турция с Гърция и България, което предизвика ответни реакции както от гръцка, така и от българска страна.", "date": "2017.12.09", "title": "Политолог: Балканите няма да видят мир, докато всички не влязат в НАТО"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB-%D0%BF%D1%80%D0%B8%D1%85%D0%B2%D0%B0%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%B8%D0%B7%D1%81%D1%82%D1%80%D0%B5%D0%BB%D1%8F%D0%BD%D0%B0-%D0%BE%D1%82-%D0%B3%D0%B0%D0%B7%D0%B0-news710784.html", "text": "Израелската система за противоракетна отбрана \"Железен купол\" прехвана днес ракета, изстреляна от ивицата Газа по израелска територия, предаде Франс прес, като се позова на съобщение на израелската армия. За втори ден се регистрира подобен обстрел, откакто в сряда Доналд Тръмп обяви, че признава Ерусалим за столица на Израел, отбелязва агенцията. Това решение предизвика гнева на палестинците и стана причина за протести в палестинските територии и на други места по света.", "date": "2017.12.09", "title": "Израел прихвана ракета, изстреляна от Газа"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B1%D0%BE%D1%80%D1%81%D0%B8-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0-%D1%81%D0%BF%D1%80%D1%8F%D1%85%D0%B0-%D1%80%D0%B0%D0%B1%D0%BE%D1%82%D0%B0-news710785.html", "text": "Българските борси за търгуване с криптовалути от типа на биткойн се оказаха блокирани. Спирането на транзакциите през единствената банка, която ги обслужваше, става на фона на рекордния ръст в цената на биткойна, който в началото на годината струваше около 1000 долара, а сега вече се търгува за рекордните 18 хиляди долара. Пазарната стойност на всички биткойни в обращение в момента е над 272 милиарда долара. В България има 10 големи борси за криптовалути. Тези виртуални чейнджбюра осъществяват дейността си през една банка. Преди 3 дни тя спря да ги обслужва. Официалната й позиция: Голяма част от банките кореспонденти, с които банката работи, отказват да приемат преводи за покупко-продажба на криптовалути. В тази връзка тя не може да продължи да предоставя услуги на търговците на криптовалути. На всички търговци на криптовалути е предоставена възможност да разполагат със своите средства, за да се разплащат с клиентите си, подчертават от финансовата институция Владислав Драмалиев от фондацията Bithope разяснява, че криптоборсите са помолени да закрият сметките си в банката: „Няма запор, самите сметки са замразени, не е ясно точно какви са причините, но това, което се счита за основна причина, явно един от големите брокери който оперира с криптовалута е оплескал нещо, станало е проблем и това е рефлектирало върху банката”. „Това нещо се разработва от няколко години вече и е план на криптосвета да разреши проблема с опитите на държави и банки да блокират транзакциите с криптовалута. Има решение, в което тези децентрализирани борси, които не са вързани към банки или други институции, те да позволят на хората по метода човек с човек (peer to peer) да обменят криптовалута помежду си и реално да си изпращат средства по банков път за тези трензакции. Това има известни ограничения, защото сега нашите банки позволяват на хората да търгуват. И реално се позволява на големи фирми да търгуват и да си плащат данъците”, аргументира се Аврамов. Той дава и друго решение: „Знам че има криптопроекти, които предлагат издаване на кредитни карти, зад които стои специализирана система от банки, които оперират с реални валути и хората имат възможност във виртуалната сметка да преведат криптовалути и с тази кредитна карта да пазарувате.” Експертите са категорични , че средствата на хората, които са инвестирали в биткойн не са засегнати, но вероятно има разследване от страна на банките във връзка със съмнителни транзакции. „Средствата, които хората притежават в биткойн не са засегнати от това нещо, те не стоят в банки и в самите борси, те са си лично техни, в техни портфейли и могат да ги задържат колкото време искат те могат да се търгуват и чрез децентрализирани борси”, обяснява Аврамов и се надява, че криптовалутите ще се интегрират в нормалната разплащателна система. Междувременно дигиталните валути,които наброяват над 1300, набират глобална популярност. В Япония криптовалутата е официална разплащателно средство, очаква се скоро биткойн да се търгува на стоковите боси в САЩ, подобно на петрола. Специалистите по криптовалути като Цветан Аврамов смятат, че след забраната притежателите на криптовалути ще се насочат към търговия през децентрализирани борси.", "date": "2017.12.09", "title": "Българските борси за търговия с криптовалута спряха работа"}
{"url": "http://pik.bg/%D0%B0%D0%BB-%D0%BA%D0%B0%D0%B9%D0%B4%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B4%D0%B6%D0%B8%D1%85%D0%B0%D0%B4-%D1%81%D1%80%D0%B5%D1%89%D1%83-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news710648.html", "text": "Терористичната мрежа Ал Кайда призова последователите си по света да атакуват САЩ, техните съюзници и Израел в отговор на решението на американския президент Доналд Тръмп да признае Йерусалим за столица на Израел. Ал Каида отправи призива в изявление, разпространено от нейната медия \"Ас Сахаб\" на арабски и английски език. Организацията призова за джихад и определи Америка като съвременен \"фараон\", който потиска мюсюлманите, съобщи Асошиейтед прес, цитирана от БТА. Терористичната мрежа заяви, че \"най-сигурният и най-бърз начин за противопоставяне на агресията на фараона на нашата епоха - Америка, е джихад в името на Аллах, като се вземат на прицел жизненоважните интереси на САЩ и техните ционистки и кръстоносни съюзници навсякъде\". Подобни изявления направиха и клонове на Ал Кайда, включително Ал Кайда в ислямския Магреб и Ал Каида на Арабския полуостров. Тръмп обяви в сряда, че признава Йерусалим за столица на Израел. Посолството на САЩ в Израел ще бъде преместено от Тел Авив в Йерусалим до три години. Изявлението на Тръмп беше последвано от критики от международните лидери и от протести на палестинци и мюсюлмани. При сблъсъци с полицията на Западния бряг и в Ивицата Газа пострадаха над 100 палестинци.", "date": "2017.12.09", "title": "Ал Кайда призова за джихад срещу САЩ заради Йерусалим"}
{"url": "http://pik.bg/%D0%BD%D0%B0%D0%B4-750-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B2-%D0%B8%D0%B2%D0%B8%D1%86%D0%B0%D1%82%D0%B0-%D0%B3%D0%B0%D0%B7%D0%B0-%D0%B8-%D0%B7%D0%B0%D0%BF%D0%B0%D0%B4%D0%BD%D0%B8%D1%8F-%D0%B1%D1%80%D1%8F%D0%B3-news710780.html", "text": "След сблъсъци с израелската армия, случили се в северната част на Ивицата Газа и Западния бряг, поне 750 палестинци са ранени, предава ТАСС, като се позовава на данни от палестинския червен полумесец. В това число влизат и хора получили различна степен на газово отравяне, както и около 50 с огнестрелни рани. Трима от пострадалите са в сериозно състояние, а по-рано бе съобщено, че един човек е застрелян и впоследствие загинал, допълва Фокус. Масовите протести в петък бяха предизвикани след като в сряда американският президент Доналд Тръмп призна Ерусалим за столица на Израел.", "date": "2017.12.09", "title": "Над 750 палестинци са ранени при сблъсъци в Ивицата Газа и Западния бряг"}
{"url": "http://pik.bg/%D0%B3%D1%83%D1%82%D0%B5%D1%80%D0%B8%D1%88-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BC%D0%B8%D1%80%D0%BE%D1%82%D0%B2%D0%BE%D1%80%D1%86%D0%B8-%D0%BD%D0%B0-%D0%BE%D0%BE%D0%BD-%D0%B2-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%BA%D0%BE%D0%BD%D0%B3%D0%BE-news710739.html", "text": "AFP, цитирана от \"Фокус\". Генералният секретар на ООН Антониу Гутериш потвърди информацията относно загиналите в Демократична република Конго миротворци на организацията, предава Той съобщи за 12 загинали и 40 ранени, четирима от които се намират в тежко състояние. Данните влизат в противоречие с дадена от официално лице от правителството на републиката информация, според която загиналите са 14. Гутериш разкри, че нападението е станало късно вечерта в четвъртък, а организаторът е неизвестен. Генералният секретар призова властите са разследват случая и подведат под отговорност виновните. Всички загинали миротворци са от Танзация, разкри още Гутериш, като редом с тях са били убити и петима войници от местната армия. На мястото на произшествието вече са пристигнали подкрепления.", "date": "2017.12.09", "title": "Гутериш потвърди информация за загинали миротворци на ООН в Демократична република Конго"}
{"url": "http://pik.bg/14-%D0%BC%D0%B8%D1%80%D0%BE%D1%82%D0%B2%D0%BE%D1%80%D1%86%D0%B8-%D0%BD%D0%B0-%D0%BE%D0%BE%D0%BD-%D1%81%D0%B0-%D1%83%D0%B1%D0%B8%D1%82%D0%B8-%D1%81%D0%BB%D0%B5%D0%B4-%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B2-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D0%BA%D0%BE%D0%BD%D0%B3%D0%BE-news710716.html", "text": "AFP 14 миротворци на ООН са били убити след сблъсъци в Демократична република Конго, съобщава в петък , като се позовава на данни от официално лице, пожелало да запази анонимност. Поне още 40 души от мисията на организацията са ранени. Източникът на агенцията не е предоставил допълнителни данни относно сблъсъците, причината за тяхното избухване или други замесени.", "date": "2017.12.09", "title": "14 миротворци на ООН са убити след сблъсъци в Демократична република Конго"}
{"url": "http://pik.bg/%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%89-%D0%BE%D1%82-%D0%B5%D1%81-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%B4%D0%BD%D0%B5%D1%88%D0%BD%D0%B8%D1%8F%D1%82-%D0%B4%D0%B5%D0%BD-%D0%B5-%D0%BF%D0%BE%D0%B2%D1%80%D0%B0%D1%82%D0%BD%D0%B0-%D1%82%D0%BE%D1%87%D0%BA%D0%B0-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-news710631.html", "text": "The Telegraph, цитирано от Фокус. Мишел Барние, главният преговарящ за Брекзит от страна на ЕС, направи коментар за постигнатото споразумение между британския премиер Тереза Мей и председателят на ЕК Жан-Клод Юнкер по първия кръг от преговорите за раздялата между Лондон и Брюксел. Той похвали екипа си за свършената работа и констатира, че действително в разговорите е постигнат „реален прогрес“, пише британското издание „След 6 месеца работа, ние публикувахме общ доклад, в който са изредени точките, по които сме се разбрали до момента. Документът е прецизен и детайлен. Винаги съм искал да съм напълно открит към гражданите и данъкоплатците. Ние винаги трябва да носим отговорност, независимо в какъв етап са преговорите“, заяви той. „Ако Европейският съвет се съгласи и приеме резолюция идната седмица, документът може да стане основа на споразумението за оттегляне (на Великобритания от ЕС). Но нека не се заблуждаваме, предстои още много работа. Има още препятствия за преодоляване“, разясни Барние. „Трябва да имаме финалната версия на споразумението за оттегляне преди октомври 2018 година – по-малко от една година“, подчерта главният преговарящ на ЕС.", "date": "2017.12.09", "title": "Главният преговарящ от ЕС за Брекзит: Днешният ден е повратна точка в преговорите"}
{"url": "http://pik.bg/%D0%B4%D0%BE%D0%BD%D1%87%D0%BE-%D0%B1%D0%B0%D1%80%D0%B1%D0%B0%D0%BB%D0%BE%D0%B2-%D0%BD%D1%8F%D0%BC%D0%B0-%D1%81%D0%BF%D0%B5%D1%86%D0%B8%D1%84%D0%B8%D1%87%D0%BD%D0%B8-%D1%80%D0%B0%D0%B7%D1%85%D0%BE%D0%B4%D0%B8-%D0%BF%D0%BE-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news710771.html", "text": "Радио „Фокус“ В Столична община постигаме много добър финансов резултат чрез по-добра събираемост и стимулиране на гражданите да плащат съществуващите нива на данъци и такси, защото ако се погледне възможността на общините за промяна на данъчните ставки, ще стане ясно, че те не са толкова големи и чрез мерки за подобряване събираемостта и мотивиране на хората се получава близък до това резултат. Това каза в ефира на Дончо Барбалов, зам.-кмет на София. Според него в доброто планиране и управление на бюджета в София е разковничето за успеха, като ненужните разходи са сведени до нула. „На практика нямаме специфични разходи по Европредседателството, защото нашият ангажимент към софиянци е постоянен – трябва винаги да поддържаме града чист, да строим, да развиваме инфраструктурата, да поддържаме уличното осветление. Предизвикателството е да се съобразят ремонтните и строителни дейности с графика на мероприятията, за да не си пречат едно на друго, така че това е въпрос на координация, а не на финансов ресурс“, коментира Барбалов. Той допълни, че се очаква продуктивен диалог с общинските съветници, тъй като предстои проектът за бюджет на Столична община да се обсъди и гласува от тях. Вече е представен проектът на повечето групи в Общинския съвет. Другата седмица предстои още едно представяне, след което има насрочен специален семинар с Общинския съвет, където проектът ще се разгледа в детайли. Не се очакват сериозни обструкции, а положителни диалози и предложения за подобряване, прогнозира зам.-кметът на София Дончо Барбалов.", "date": "2017.12.09", "title": "Дончо Барбалов: Няма специфични разходи по Европредседателството"}
{"url": "http://pik.bg/%D0%B2%D1%8A%D0%B7%D1%85%D0%BE%D0%B4%D1%8F%D1%89-%D1%82%D1%80%D0%B5%D0%BD%D0%B4-%D0%B2-%D1%81%D0%B0%D1%89-%D1%81%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0%D1%82-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-news710765.html", "text": "Американското правителство е отчело продължаващ ръст на работните места и спад на безработицата в страната и през ноември, предава Ройтерс, цитирани от Фокус. Данните позволиха на анализатори да прогнозират стабилен ръст на икономиката без нуждата от фискална подкрепа. Според официални данни, през изминалия месец са открити нови 228 хил. работни места. Ноемврийската информация е първата, в която ураганите, ударили САЩ септември не играят роля, тъй като за предишните два месеца осигурените работни места в строителството и ремонтните дейности бяха повлияни от нанесените от природните бедствия щети. Нивото на безработицата е 4,1%, което е най-ниското от 17 години насам.", "date": "2017.12.09", "title": "ВЪЗХОДЯЩ ТРЕНД! В САЩ се разкриват все повече работни места"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0-%D1%84%D0%BE%D1%82%D0%BE%D0%B3%D1%80%D0%B0%D1%84%D0%B8-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%BD%D0%BE%D0%B2%D0%B0%D1%82%D0%B0-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%BE%D1%80%D0%B3%D0%B0%D0%BD%D0%B8%D0%B7-news707155.html", "text": "Повече от седмица цялата общественост е настръхнала срещу новата Мис България Тамара Георгиева. Социалните мрежи буквално врят и кипят, а коментарите са ясни, новата ни красавица на красотата не се харесва на никого. Връх на наглостта беше и изказването на Георгиева и на организаторката на конкурса Ирина Папазова, че фотографът Валери Захов е направил непрофесионални снимки. От Асоцияцията на професионалните фотографи\" мигновенно реагираха и пуснаха отворено писмо до медиите. Позиция на „Асоциация на професионалните фотографи” по повод изказвания на победителката и организаторите на конкурса „Мис България” „Асоциация на професионалните фотографи” заявява, че кадрите на колегата Валери Захов на победителката в конкурса „Мис България” Тамара Георгиева са репортажна фотография от събитието, и като такава, при тях липсва редакция, режисура или софтуерна манипулация. Снимките на Валери Захов показват реално събитие с реални участнички, такива, каквито са били в действителност пред публиката на живо в залата. Приемаме всички нападки срущу майсторството на фотографа, от страна на победителката и организаторите на конкурса, като опити за отклоняване на вниманието на гневната общественост. АПФ категорично застава зад професионализма и гражданската позиция на Валери Захов. 23.11.2017                                                                                             С УВАЖЕНИЕ: ОТ УС НА „АСОЦИАЦИЯ НА ПРОФЕСИОНАЛНИТЕ ФОТОГРАФИ”", "date": "2017.12.09", "title": "ИЗВЪНРЕДНО В ПИК! Скандалът се разраства, фотографи скочиха на новата Мис България и организаторката Ирина Папазова"}
{"url": "http://pik.bg/%D0%B2-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-2-%D0%B3%D0%BE%D0%B4%D0%B8%D0%BD%D0%B8-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D0%BC%D0%B5%D1%81%D1%82%D0%B8-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%B8%D0%B7%D1%80%D0%B0%D0%B5%D0%BB-%D0%BE%D1%82-%D1%82%D0%B5%D0%BB-%D0%B0%D0%B2%D0%B8%D0%B2-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news710691.html", "text": "Държавният секретар на САЩ Рекс Тилърсън заяви, че преместването на американското посолство в Израел от Тел Авив в Йерусалим най-вероятно няма да се случи в следващите две години, предава AFP, цитирани от Фокус. Първият дипломат на Вашингтон е разкрил това по време на среща с френския си колега, провела се в петък в Париж. „Това не е нещо, което ще се случи тази или може би следващата година“, зави Тилърсън, имайки предвид преместването на посолството, след като в сряда американският президент призна Ерусалим за столица на Израел и заяви, че Вашингтон ще премести представителството си в оспорвания между израелци и палестинци град. За да бъде възможно това, САЩ трябва да намерят подходящо място, да бъдат направени строителни планове, след което Конгресът да даде своето одобрение и накрая сградата да бъде построена, разкри още държавният секретар. Изявлението на Тилърсън става на фона на организирани срещу решението на Тръмп протести.", "date": "2017.12.09", "title": "В следващите 2 години САЩ няма да мести посолство в Израел от Тел Авив в Йерусалим"}
{"url": "http://pik.bg/%D0%BF%D1%80%D0%B0%D0%B2%D0%B8%D0%BC-%D0%BE%D0%B1%D1%89%D0%B8-%D1%83%D1%87%D0%B5%D0%BD%D0%B8%D1%8F-%D1%81-%D0%B2%D0%BE%D0%B5%D0%BD%D0%BD%D0%B8%D1%82%D0%B5-%D1%81%D0%BF%D0%B5%D1%86%D1%81%D0%B8%D0%BB%D0%B8-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news710710.html", "text": "Силите за специални операции на България и Република Македония определиха параметрите на съвместните подготовки и сътрудничество през 2018 г. Това стана по време на тридневното посещение в 68-ма бригада „Специални сили“ на делегацията на Силите за Специални операции на Р Македония, водена от командира й бригаден генерал Орце Йордев, съобщиха от пресцентъра на Министерството на отбраната. Командирът на 68-ма бригада „Специални сили“ бригаден генерал Явор Матеев изнесе брифинг, на който запозна гостите със структурата, задачите и подготовката на българските Сили за специални операции. На специализирания учебен център „Црънча” се проведе среща с началника на политическия кабинет в Министерството на отбраната Илия Налбантов. Там македонската делегация наблюдава демонстрация по неутрализиране на терористи в сграда, освобождаване на заложник, унищожаване на обект и демонстративни стрелби. Гостите посетиха и новооткрит стрелбищен комплекс в гр. Пазарджик. Бригаден генерал Матеев и бригаден генерал Йордев си размениха плакети на Силите за Специални операции на България и Р Македония.", "date": "2017.12.09", "title": "Правим общи учения с военните спецсили на Македония"}
{"url": "http://pik.bg/%D0%BA%D1%8A%D0%B4%D0%B5-%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D1%80%D1%83%D1%81%D0%BA%D0%B8-%D1%83%D1%87%D0%B5%D0%BD%D0%B8-%D1%81%D0%B5-%D0%B8%D0%B7%D1%81%D1%83%D0%BB%D0%B2%D0%B0%D1%82-%D0%B7%D0%B0%D1%81%D0%B5%D1%87%D0%B5%D0%BD%D0%B0%D1%82%D0%B0-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%80%D0%B0%D0%B4%D0%B8%D0%B0%D1%86%D0%B8%D1%8F-%D0%BE%D1%82-%D1%80%D1%83%D1%82%D0%B5%D0%BD%D0%B8%D0%B9-%D0%B1%D0%B8%D0%BB%D0%B0-news710802.html", "text": "Руски учени заявиха, че радиоактивно замърсяване, засечено през септември в Европа, не е свързано с авария в някой от ядрените обекти в страната, а вероятен негов източник може да е сателит. През ноември руската „Росатом“ поиска учени от Института за ядрена сигурност да проучат източника на „изключително високите“ нива на радиоактивен рутений, засечени в някои части на Русия от метеорологични служби. Резултатите, представени днес, не посочват с категоричност даден източник на замърсяването, но учените отхвърлиха предположението, че комплексът за ядрени отпадъци „Маяк“ в Урал е причината, съобщава БГНЕС. „Нашите заключения са, че „Маяк“ не може да бъде източник на радиоактивния рутений-106“, заяви Владимир Болтунов, който ръководи разследването. По думите му медицинските тестове не са засекли промени в телата на служителите на комплекса, като в периода „между 1 август и 30 ноември не е имало инцидент или проблем“ там. В изявлението на учените се посочва, че въпреки невъзможността им да кажат със сигурност какъв е източникът, не е изключено той да е сателит или фрагмент от сателит, съдържащ рутений-106, който повторно е навлязъл в земната атмосфера. През ноември френският Институт за радиологична защита и ядрена сигурност публикува доклад, в който се съобщава, че изотопът рутений-106 е бил засечен във Франция в периода между 27 септември и 13 октомври. Институтът отказа да коментира официално съобщенията на руските власти от днес, но според неговия заместник-директор Марк Перес версията за сателита е „много малко вероятна“. Метеорологичните служби на Русия през ноември съобщиха, че са регистрирали „изключително високи“ нива на рутений-106 от своята станция край Маяк в Челябинск. Рутений-106 е продукт, който се получава при делене на атоми в реактор и се използва при определени видове медицинско лечение.", "date": "2017.12.09", "title": "КЪДЕ Е ИСТИНАТА?! Руски учени се изсулват: Засечената през септември радиация от рутений била... "}
{"url": "http://pik.bg/%D0%BB%D0%BE%D0%BD%D0%B4%D0%BE%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D1%81%D0%B0%D1%89-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B0%D1%82-%D0%BF%D0%BE%D0%B4%D1%80%D0%BE%D0%B1%D0%B5%D0%BD-%D0%BF%D0%BB%D0%B0%D0%BD-%D0%B7%D0%B0-%D1%80%D0%B5%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%BC%D0%B5%D0%B6%D0%B4%D1%83-%D0%B8%D0%B7%D1%80%D0%B0%D0%B5%D0%BB-%D0%B8-%D0%BF%D0%B0%D0%BB-news710758.html", "text": "По време на извънредната среща на Съвета за сигурност на ООН в петък, Великобритания е призовала САЩ да предложат задълбочен проект за установяване на мир между Израел и Палестинската автономия, предава Reuters, цитиран от \"Фокус\". Британският представител в организацията Матю Райкрофт е заявил, че действията на американския президент Доналд Тръмп „не помагат“ за установяване на мир в региона. „Силно окуражаваме американската администрация да предложи задълбочен проект\", третиращ израелските и палестинските претенции, заяви още Райкрофт, като подчерта, че Великобритания също ще направи всичко възможно за да помогне за успокояването на ситуацията. Осем страни свикаха извънредно заседание на Съвета за сигурност на ООН, насрочено за петък, след като в сряда американският президент Доналд Тръмп предизвика остра международна реакция, признавайки Ерусалим за столица на Израел. Като отговор в Палестинската автономия, която също претендира градът да бъде нейн център, бяха организирани масови протестви, като се стигна и до сблъсъци с израелските сили за сигурност.", "date": "2017.12.09", "title": "Лондон призова САЩ да предложат подробен план за решаване на ситуацията между Израел и Палестина"}
{"url": "http://pik.bg/%D0%BE%D1%89%D0%B5-%D0%B5%D0%B4%D0%B8%D0%BD-%D0%B1%D0%B8%D0%B2%D1%88%D0%B8%D1%8F%D1%82-%D1%81%D1%8A%D0%BF%D1%80%D1%83%D0%B3-%D0%BD%D0%B0-%D0%BD%D0%BE%D1%80%D0%B2%D0%B5%D0%B6%D0%BA%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D0%BA%D0%B5%D0%B2%D0%B8%D0%BD-%D1%81%D0%BF%D0%B5%D0%B9%D1%81%D0%B8-news710720.html", "text": "Бившият съпруг на дъщерята на норвежкия крал Харалд Пети Марта Луиз обвини актьора Кевин Спейси, че го е опипал по време на нобеловия концерт в Осло през 2007 година, предаде Асошиейтед прес, цитирана от БТА. Ари Бен, който беше женен за принцеса Марта Луиз 14 години, каза пред норвежкото радио, че Спейси, който седял до него, му казал \"Хайде да излезем навън за по цигара\", след което го докоснал по гениталиите. Бен отказал на актьора, като му казал \"може би по-късно\". Марта Луиз се омъжи за Ари Бен през 2002 г. Миналата година те се разведоха. От брака си имат три дъщери.", "date": "2017.12.09", "title": "ОЩЕ ЕДИН: Бившият съпруг на норвежка принцеса се оплака от Кевин Спейси"}
{"url": "http://pik.bg/%D1%82%D0%B5%D0%B9%D0%BB%D1%8A%D1%80-%D1%81%D1%83%D0%B8%D1%84%D1%82-%D0%BF%D0%BE%D0%BB%D1%83%D1%87%D0%B8-1-%D0%B4%D0%BE%D0%BB%D0%B0%D1%80-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B8%D0%BF%D0%B2%D0%B0%D0%BD%D0%B5-news710764.html", "text": "Бивш радио диджей, който трябваше да изплати на певицата Тейлър Суифт символичната сума от 1 долар за това, че я бил опипал по време на фотосесия, ѝ се бил издължил, съобщава Асошиейтед прес. Дейвид Мюлер изпратил на звездата по пощата монета от 1 долар. Той предостави писмо, с което се доказва плащането, осъществено на 28 ноември тази година. Суифт беше сред избраните за личности на годината на сп. \"Time\", обединени под заглавието: \"Нарушителки на тишината\" и отнасящо се за движението срещу сексуалното насилие #MeToo. В интервю за списанието Суифт се беше оплакала, че не била получила от Мюлер поисканото от нея символично обезщетение. Мюлер даде под съд Суифт за това, че е повдигнала фалшиви обвинения срещу него и настояваше за обезщетение в размер на 3 милиона долара. Федералният съд в Денвър обаче се произнесе в полза на Суифт.", "date": "2017.12.09", "title": "Тейлър Суифт получи 1 долар обезщетение заради опипване"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%BE%D1%82-%D0%BC%D0%B2%D1%80-%D0%BD%D0%B0%D0%BA%D0%BB%D0%B5%D0%BF%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%B7%D0%B0-%D0%BF%D0%BE%D0%B1%D0%BE%D0%B9-news710773.html", "text": "Недоволен от работата на МВР жител на село Бачково натопи полицай, като написа сигнал, че униформеният е бил арестант в бъбреците. Служителят на реда завел дело за клевета и сега авторът на доноса ще трябва да му плати компенсация от 3000 лв., отделно дължи глоба от 1600 лв. и разноските по делото от 720 лв., съобщава \"Марица\". На 31 юли 2016 г. човекът подал жалба в полицията, че от имота му в Бачково е извършена кражба. На място били изпратени двама полицаи, но той ги обявил за некомпетентни и отказал да им съдейства в разследването. Те се върнали в Асеновград и веднага били изпратени на друго място, този път по сигнал, че пиян мъж се разправя със съседите си. Отвели почерпения в Районното, където окраденият бачковец вече пишел обяснения. Като ги видял, се развикал към единия полицай: „Защо го биеш?, Не го удряй!“. По-късно вечерта същата патрулна двойка отново засякла бачковеца и този път той се сдобил с глоба, че кара пиян и без книжка. На другия ден той подал заявление в полицията, в което описал побоя над арестанта. Започнала проверка, но нито един от свидетелите не потвърдил, че е имало удари. Отрекъл и мнимият бит. Докато траело разследването, униформеният започнал да страни от колегите си, бил изнервен и непрекъснато го боляла глава. Потърсил правата си в Асеновградския районен съд. Решението, което е в негова полза, подлежи на обжалване пред Окръжния съд в Пловдив.", "date": "2017.12.09", "title": "Недоволен от МВР наклепа полицай за побой"}
{"url": "http://pik.bg/%D1%87%D0%BE%D0%B2%D0%B5%D0%BA%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D0%BE%D0%BE%D0%BD-%D0%B8%D1%81%D0%BA%D0%B0-%D1%80%D0%B5%D1%81%D1%82%D0%B0%D1%80%D1%82-%D0%BD%D0%B0-%D0%BC%D0%B8%D1%80%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B1%D0%BB%D0%B8%D0%B7%D0%BA%D0%B8%D1%8F-%D0%B8%D0%B7%D1%82%D0%BE%D0%BA-news710768.html", "text": "Постоянният представител на Русия в ООН Василий Небензя, заяви, че е нужен рестарт на политическия процес в Близкия изток, предава РИА Новости, цитирани от Фокус. По време на извънредното заседание на Съвета за сигурност на ООН в петък, Небензя отбеляза: „В тези условия е по-важно от всякога да се рестартира незабавно съдържателният политически процес, целящ създаването на трайно и стабилно решение на проблемите межди Израел и Палестинската автономия“. Небензя подчерта, че позицията на Русия относно Ерусалим остава непроменена. Според Москва Източен Ерусалим трябва да стане столица на независима палестинска държава, а западната част на града политически център на Израел. Припомняме, че осем страни свикаха извънредно заседание на Съвета за сигурност на ООН, след като в сряда американският президент Доналд Тръмп предизвика остра международна реакция, признавайки Ерусалим за столица на Израел. Като отговор в Палестинската автономия, която също претендира градът да бъде неин център, бяха организирани масови протести, като се стигна и до сблъсъци с израелските сили за сигурност.", "date": "2017.12.09", "title": "Човекът на Русия в ООН иска рестарт на мирните преговори за Близкия изток"}
{"url": "http://pik.bg/%D1%86%D0%B2%D0%B5%D1%82%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D1%88%D0%BE%D0%BA%D0%B8%D1%80%D0%B0-%D1%81-%D0%BD%D0%B5%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD-%D0%B4%D1%80%D0%B5%D1%81%D0%BA%D0%BE%D0%B4-%D1%81%D0%BD%D0%B8%D0%BC%D0%BA%D0%B0-news710706.html", "text": "Стопанката на Бъкингамския дворец провокира консервативните британци с рокля цвят бордо с изобразени на нея цветя. Елизабет II съчетава роклята с черни обувки на невисок ток и с класическа черна чанта с къса дръжка - любимият модел на кралицата. \"Цветна катастрофа!\", коментира тоалета й потребител в Туитър. Изборът на кралицата, която обикновено предпочита едноцветни рокли и костюми, е направен всъщност в съответствие с правилата на етикета. Работата е в това, че посланикът на Нигерия и съпругата му застават пред Елизабет II в национални дрехи със същия цвят, но с бели ивици и орнаменти. Кралица Елизабет II, която винаги е била пример за изисканост, финес и стил, шокира поданиците и естетите с необикновено пъстрото си облекло по време на приема на посланика на Нигерия и съпругата му. Според потребители в социалните мрежи, пъстротата в облеклото на нейно величество е била \"крещяща и прекалена\".", "date": "2017.12.09", "title": "ЦВЕТНА КАТАСТРОФА! Кралица Елизабет шокира с необикновен дрескод (СНИМКА)"}
{"url": "http://pik.bg/%E2%80%9C%D0%BC%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%B2%D0%B5%E2%80%9D-%D1%81-%D0%BF%D1%8A%D1%80%D0%B2%D0%B8-%D0%B7%D0%B0%D0%BF%D0%B8%D1%81-%D0%BE%D1%82-20-%D0%B3%D0%BE%D0%B4%D0%B8%D0%BD%D0%B8-%D0%B2%D0%B5%D1%87%D0%B5-%D0%B5-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-news710759.html", "text": "Първият сингъл от предстоящия нов албум на \"Мистерията на българските гласове\" с участието на Лиса Джерард от дуото \"Дед кен денс\" излезе официално на музикалния пазар в целия свят. Той е със заглавие \"Pora Sotunda\". Сингълът се издава в ограничено количество в 7-инчов винилов формат, като ще бъдат разпространени само 1000 бройки в света. За България те ще са 50 и вече са налични. Също така ще се разпространява и цифрово във всички дигитални платформи. Песента \"Pora Sotunda\", която е А страна на сингъла, е първият официално издаден студиен запис на \"Мистерията на българските гласове\" след повече от 20-годишна пауза. От Б страна на сингъла звучи песента \"Ганка\", която е хорова и ни връща към корените и традициите на световноизвестният състав - носител на награда Грами от 1990 г. В основата й стои съществуваща народна мелодия, развита и композирана от Петър Дундаков. В записа участва и Дейвид Кукерман - перкусинист на Дед кен денс. Меломани и ценители могат да се насладят и на видео клип заснет към песента \"Pora Sotunda\", който също има своята световна премиера днес. Видеото е дело на режисьора Иван Москов и е снимано в България. Част от кадрите са направени в едно напълно обезлюдено село в Родопите - Дядовци. Главният герой във видеото не е актьор или звезда, а уличен художник, който се справя чудесно в своя дебют пред камера. \"По време на снимките целия екип се чувствахме, като в някаква магия - всичко просто се случваше и сякаш някой ни направляваше от горе\", споделя вълнението си режисьорът Иван Москов. Композиторът Петър Дундаков добавя: \"Мисля, че този проект се превърна в истинска Мистерия на гласовете..., носи невероятна енергия и сила и сякаш надскача невидими граници\". Новият албум на \"Мистерията на българските гласове\" е плод на почти двегодишна работа на хора, продуцентския екип и всички останали участници. В албума участват още световният шампион по бийтбокс - SkilleR и немският перкусионист Дейвид Кукерман. С неповторимо присъствие са и българските музиканти: Петър Миланов - китара, Христина Белева - гъдулка, Костадин Генчев - кавал и Димитър Карамфилов - контрабас. Албумът е продуциран от Шуберт Мюзик Пъблишинг, а песните в него са специално композирани за хора от Лиса Джерард, ирландския композитор Джулс Максуел и българския композитор Петър Дундаков, който е и музикален продуцент на албума. Очаква се да излезе през пролетта на 2018 г. Съвместните изпълнения на хора и Лиса Джерард бяха представени за първи път пред българска публика по-рано тази година с два изключителни концерта в София и Пловдив.", "date": "2017.12.09", "title": "“Мистерията на българските гласове” с първи запис от 20 години, вече е на пазара  "}
{"url": "http://pik.bg/%D1%82%D1%80%D1%8A%D0%BC%D0%BF-%D0%B2%D1%8A%D0%B2%D0%B5%D0%B4%D0%B5-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B6%D0%B0%D1%80%D0%B8-news710732.html", "text": "Американският президент Доналд Тръмп въведе извънредно положение в Калифорния, заради бушуващите в щата пожари, съобщава Хил, цитирани от Фокус. Това става ден, след като губернаторът Джери Браун изпрати официално писмо до държавния глава с подобно искане. От началото на тази седмица градовете Лос Анджелис, Сан Диего и Вентура се борят с набиращите сила стихии, избухнали най-вече заради наличието на топли и сухи ветрове. По данни на изданието, десетки сгради са унищожени от огъня. Заповедта на Тръмп ще даде право на Федералната служба за справяне с бедствията да се намеси и окаже помощ на щатските пожарникари. През октомври Калифорния също бе засегната от пожари, бушуващи в продължение на седмици, вследствие на които бяха нанесени огромни финансови щети а 44 души загинаха.", "date": "2017.12.09", "title": "Тръмп въведе извънредно положение в Калифорния заради пожари"}
{"url": "http://pik.bg/%D1%82%D1%80%D0%B8%D0%BC%D0%B0-%D1%83%D0%B1%D0%B8%D1%82%D0%B8-%D1%81%D0%BB%D0%B5%D0%B4-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81-%D0%BC%D0%B5%D1%87-%D0%B2-%D1%8F%D0%BF%D0%BE%D0%BD%D1%81%D0%BA%D0%B8-%D1%88%D0%B8%D0%BD%D1%82%D0%BE%D0%B8%D1%81%D1%82%D0%BA%D0%B8-%D1%85%D1%80%D0%B0%D0%BC-news710754.html", "text": "Asahi Shimbun, цитиран от \"Фокус\" Горчива вражда между роднини е причината за смъртта на трима души в японски шинтоистки храм, коментира местното издание . Главният духовник в храма, 58-годишната Нагако Томиока е била нападната и убита със средновековен самурайки меч, познат като катана, от своя по-млад брат Шигената и неговата съпруга. Според данни на полицията, агресията е предизвикана от факта, че Шигената е бил уволнен като главен духовник и заменен от своята сестра през 2001 г. Впоследствие той многократно е отправял заплахи срещу живота на роднината си. Един от свидетелите на атаката също е бил нападнат, но се е отървал с рана и е настанен в болница в сериозно състояние но без опасност за живота. След като убива сестра си, мъжът отнема живота на съпругата си, която е негов съучастник, преди да се самоубие.", "date": "2017.12.09", "title": "Трима убити след нападение с меч в японски шинтоистки храм"}
{"url": "http://pik.bg/%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%B7%D0%B0%D0%B4%D0%B8%D0%B3%D0%BD%D0%B0-%D0%BE%D1%82-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-5000-%D0%B5%D0%B2%D1%80%D0%BE-news710760.html", "text": "81-годишна годишна жена е поредната жертва на ало мафията. 5 000 евро задигнал измамникът от бабата, съобщава ОДМВР - Сливен. На 7 декември в местната полиция е подадено заявление за извършена телефонна измама спрямо възрастната жена, която получила обаждане от мъж, който помислила за свой близък. След като я е заблудил, той поискал от нея услуга. Тя е трябвало да се обади на конкретен телефонен номер и да провери дали в магазин за бяла техника са пристигнали поръчаните от него радиатори за отопление. Жената се обадила на посочения мобилен номер и се е уговорила с някого - представил се за продавач в магазина, да плати сумата от 5 000 евро за поръчаните от нейния познат радиатори за отопление. Тя получила указания да предаде парите на човек, който ще изпратят до дома ѝ. Така, въвлечена в измамната схема, жената предала парите, а по случая е образувано досъдебно производство.", "date": "2017.12.09", "title": "Измамник задигна от възрастна жена 5000 евро"}
{"url": "http://pik.bg/%D0%BD%D0%BE%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D0%BE%D1%80%D1%82%D0%B0%D0%BB-%D0%BF%D0%BE%D0%BA%D0%B0%D0%B7%D0%B2%D0%B0-%D0%B2-%D1%80%D0%B5%D0%B0%D0%BB%D0%BD%D0%BE-%D0%B2%D1%80%D0%B5%D0%BC%D0%B5-%D0%BA%D0%BE%D0%BB%D0%BA%D0%BE-%D0%B5-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85%D1%8A%D1%82-news710775.html", "text": "Европейската агенция по околна среда пусна нов интернет портал с информация за качеството на въздуха в реално време. Със светлосини точки на картата на Европа са отбелязани местата, където качеството на въздуха е добро, а с тъмночервени, където въздухът е най-мръсен. На пръв поглед е ясно, че страните от Западна Европа в този час нямат проблем с въздуха, приближавайки се към Балканите обаче, започват да се появяват и по-червени такива. В съседна Македония почти навсякъде отбелязаните места са в червения спектър, което означава мръсен въздух. У нас качеството на въздуха към 19 ч. тази вечер не е добро в София, Плевен, Велико Търново, Хасково и Благоевград. Традиционно един от градовете, където въздухът е мръсен, е Девня, но тази вечер данните от станциите показват друго. Проверка в детайлите за стойностите през изминалите дни показва, че качеството на въздуха е в норма. Има леко увеличение единствено при азотен диоксид, характерен за промишлените зони. Долината на химията е името на района, в който е разположен град Девня и говори само за себе си. Девня е опасана от големи заводи. През отминалите дни качеството на въздуха в Девня беше трайно означен на картата на Европейската агенция в жълто. Това означава, че не надвишава допустимите норми, но е на ръба. \"Ситуацията със замърсяването на въздуха в Девня е овладяна, през годините се реализираше програма за намаляване нивата на замърсяване\", обясни Димитричка Маринова от РИОСВ – Варна. Според местната община данните не са реални, защото станцията, измерваща чистотата на въздуха, е разположена на повече от 10 км. от промишления комплекс. По-късно през днешния ден обаче, показателите на въздуха в Девня се подобриха значително. Дали задълго или не, всеки може сам да провери на портала на европейската агенция.", "date": "2017.12.09", "title": "Нов интернет портал показва в реално време колко е мръсен въздухът"}
{"url": "http://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D1%88%D0%B5%D1%81%D1%82-%D0%BF%D1%8A%D1%82%D0%B8-%D1%81%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB%D0%B8-%D0%BC%D0%BB%D0%B0%D0%B4%D0%B8%D1%82%D0%B5-%D1%83%D1%87%D0%B8%D1%82%D0%B5%D0%BB%D0%B8-%D0%B2-%D0%BE%D0%B1%D0%BB%D0%B0%D1%81%D1%82-%D0%B2%D1%80%D0%B0%D1%86%D0%B0-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B3%D0%BE%D0%B4%D0%B8%D0%BD%D0%B8-news710737.html", "text": "През учебната година 2017/2018 година младите учители в област Враца под 30-годишна възраст са 151, а само преди три години те са били 23. Това съобщи началникът на Регионалното управление на образованието /РУО/ Галина Евденова днес на тържество в Деня на младия учител, цитирана от БТА. Денят на младия учител в област Враца се провежда за първи път по инициатива на регионалното управление. Целта е да се приобщят и подпомогнат младите педагогически специалисти в първите им стъпки в учителската професия. Гост на събитията бе заместник-министърът на образованието и науката Таня Михайлова. Тя отбеляза, че увеличението повече от 6 пъти на младите учители в областта е забележително и този резултат вероятно я нарежда сред първите по този показател. Таня Михайлова посочи пред повече от 100 млади преподаватели в залата, че ангажиментите на правителството за привличане на нови кадри в образованието са ясни - стартовата заплата за новопостъпващите учители от 15 септември е 760 лева. Всеки млад учител може да разчита и на помощта на по-опитен учител-наставник, както и на по-бързо кариерно развитие. Заместник-министър Михайлова присъства днес на откриването на нов кабинет за интерактивно обучение в основно училище \"Васил Левски\" във Враца. Тя участва в демонстрацията на обучение чрез таблети и попълни тест заедно с ученици от шести клас. Резултатите от теста могат да бъдат видени и оценени в реално време. Децата имат възможност за достъп през таблети и телефони и до уроците по информатика и информационни технологии. Кабинетът бе осветен от Врачанския митрополит Григорий, който пожела на децата да бъдат упорити и отдадени на обучението си и духовното си израстване. Училището е единственото, в което се изучава религия като свободно избираем предмет. По-късно заместник-министърът на образованието присъства на занятия на групи с целодневна подготовка в училището от първи и четвърти клас, водени от млади учители.", "date": "2017.12.09", "title": "Повече от шест пъти са се увеличили младите учители в област Враца през последните години"}
{"url": "http://pik.bg/%D0%B2%D0%B8%D0%B6%D1%82%D0%B5-%D0%BA%D1%8A%D0%B4%D0%B5-%D1%81%D0%B5-%D0%BD%D0%B0%D0%BC%D0%B8%D1%80%D0%B0-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%B5%D0%BB%D1%85%D0%B0-%D0%BD%D0%B0-%D1%81%D0%B2%D0%B5%D1%82%D0%B0-news710799.html", "text": "Със запалването на коледните светлини и елхи, на 1 декември официално беше сложено началото на коледния сезон в много градове по света, пише дама.бг.  Един от тях е и Вилнюс, където коледното дръвче грейна на централния площад в града. Миналата година столицата на Литва се радваше на едно от най-красивите коледни дръвчета в света, затова от общината са се погрижили и тази година да не разочароват своите жители и гости. Дръвчето на Вилнюс тази година е наистина смайващо и е украсено с много повече лампички от миналата година! Дървото за 2017 г. е високо цели 27 метра, украсено е с 2700 коледни играчки и се осветява от цели 70 000 лампички! Цялата украса около дървото заема 2 500 квадратни метра. Дръвчето свети толкова ярко, че се вижда с просто око от прелитащите над града самолети. Вижте дървото от всички ъгли в нашата галерия и се убедете, че е наистина забележително.", "date": "2017.12.09", "title": "Вижте къде се намира най-красивата елха на света"}
{"url": "http://pik.bg/%D0%BD%D0%B0%D0%B1%D0%B5%D0%B4%D0%B5%D0%BD-%D0%BE%D0%B1%D1%8A%D1%80%D0%BA%D0%B0%D0%BB%D0%B8-100-%D0%BA%D0%B8%D0%BB%D0%B0-%D1%81-%D0%BF%D1%80%D0%BE%D1%81%D1%8F%D0%BA-news710749.html", "text": "Рапърът 100 Кила изпадна в откровена изповед в предаването по Би Ти Ви \"Преди обед\". Варненецът разказа, че заради по-тъмния цвят на кожата си често са го мислели за просяк. Оказа се, че за изпълнителя това е голяма травма, останала от детството му. \"Чаках видеотеката да отвори и седнах на стълбите. Близо до мястото имаше сладкарница. Един чичко излезе, огледа ме и след малко пак излезе. Този път с едно парче торта. Вика ми \"Заповядай, мойто момче, виждам те, че си гладен\". И аз какво да кажа... благодарих му\", сподели Килата.", "date": "2017.12.09", "title": "НАБЕДЕН! Объркали 100 Кила с... просяк"}
{"url": "http://pik.bg/%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D0%B3%D0%BE%D1%80%D1%81%D0%BA%D0%B8-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F-%D0%B2%D0%B0%D0%B4%D1%8F%D1%82-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-50-000-%D0%B5%D0%BB%D1%85%D0%B8%D1%87%D0%BA%D0%B8-news710751.html", "text": "За Коледа държавните горски предприятия ще предоставят 50 000 елхички.Предстоят и засилени проверки на горските инспектори заради предстоящите празници. Държавните горски предприятия и техните териториални поделения - горски и ловни стопанства, могат да предложат за нуждите на пазара, в зависимост от търсенето близо 50 хил. дръвчета за Коледа. От тях 37 хил. са предвидени да бъдат отсечени, а други 12 300 - ще са със запазена коренова система в контейнери, с възможност за засаждане. Традиционно в горите държавна собственост, коледните елхи се добиват от специално създадени плантации и горски разсадници, при извършване на отгледани сечи, както и от върховете и клоните на отсечените дървета при други видове сечи. Коледни елхи се предлагат на пазара и от частни и общински предприятия. Закупените на едро дръвчета от търговците трябва да имат превозен билет, като към стеблата са закрепени неподвижно контролни пластини, чиито номера са вписани в билета. Всяка законнопридобита елха от разсадник, земеделски земи, частна или държавна горска територия, трябва да има контролна пластина с индивидуален номер. Хората трябва да следят само за наличието на пластини на закупените от тях дръвчета, но при желание могат да поискат от търговците да им покажат и съответния превозен билет. При живите дръвчета няма нужда от поставяне на пластините. При констатиране на нарушения на горското законодателство, гражданите могат да подават сигнали на телефон 112.", "date": "2017.12.09", "title": "Държавните горски предприятия вадят на пазара 50 000 елхички"}
{"url": "http://pik.bg/%D1%82%D0%BE%D0%BF%D0%BB%D0%B0%D1%82%D0%B0-%D0%B7%D0%B8%D0%BC%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%8E%D0%B6%D0%BD%D1%8F%D0%BA%D1%8A%D1%82-%D1%89%D0%B5-%D0%B2%D0%B4%D0%B8%D0%B3%D0%BD%D0%B5-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D0%B4%D0%BE-15-%D0%B3%D1%80%D0%B0%D0%B4%D1%83%D1%81%D0%B0-news710767.html", "text": "Днес ще се усили южният вятър, по-чувствително в Източна България и северно от планините. Облачността ще започне да се увеличава, отначало средна и висока, до вечерта в Западна България ще се вплътни. Максимални температури между 10° и 15°, в западните райони на Дунавската равнина и Горнотракийската низина, където ще остане почти тихо, по-ниски – 7°-10°, в София около 11°. Атмосферното налягане ще продължи да се понижава и ще стане значително по-ниско от средното за месеца. Такава е прогнозата за времето на Националния институт по метеорология и хидрология на БАН. През нощта срещу неделя от запад на изток ще има валежи от дъжд, но с ориентиране на вятъра от северозапад ще започне да нахлува студен въздух и по високите полета на Западна България и Предбалкана дъждът ще премине в сняг. Над Черноморието ще бъде предимно слънчево. Сутринта на места ще има мъгла, а през деня ще се появи разкъсана висока облачност. Ще духа умерен, а след обяд и силен южен вятър. Максимални температури на въздуха: 12-15°. Температурата на морската вода е 10-11°. Вълнението на морето ще бъде 2-3 бала. В планините ще бъде предимно слънчево с разкъсана предимно висока облачност. Ще духа силен и бурен югозападен вятър. Топло за декември с максимална температура на височина 1200 метра около 7°, а на 2000 метра – 0-1°. В неделя ще бъде доста ветровито и студено, но валежите бързо ще спрат, от запад и облачността ще се разкъсва и намалява и до вечерта в по-голямата част от страната ще се изясни. Към вечерта и вятърът ще отслабне. В понеделник и вторник ще бъде предимно слънчево. Вятърът ще се ориентира от югозапад, ще бъде умерен, в Източна България и силен; бързо ще се затопли.", "date": "2017.12.09", "title": "ТОПЛАТА ЗИМА ПРОДЪЛЖАВА! Южнякът ще вдигне температурите до 15 градуса"}
{"url": "http://pik.bg/%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%8F%D1%82-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D1%81%D0%B0%D1%89-%D0%B2-%D0%BE%D0%BE%D0%BD-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BE%D1%81%D1%82%D0%B0%D0%B2%D0%B0-%D0%B0%D0%BD%D0%B3%D0%B0%D0%B6%D0%B8%D1%80%D0%B0%D0%BD-%D0%BA%D1%8A%D0%BC-%D0%B7%D0%B0%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%80%D0%B0-%D0%B2-news710750.html", "text": "AFP, цитирана от \"Фокус\". Постоянният представител на САЩ в ООН Ники Хейли, заяви, че Вашингтон остава ангажиран към запазването на мира в Близкия изток, въпреки решението на американския президент да признае Ерусалим за столица на Израел в сряда, предава Изявлението ѝ е направено по време на извънредната среща на Съвета за сигурност на ООН, където ще бъде обсъдено решението на Тръмп, предизвикало остра международна реакция най-вече от арабските страни, както и сблъсъци между палестинци и израелската армия по Ивицата Газа и в Ерусалим.", "date": "2017.12.09", "title": "Постоянният представител на САЩ в ООН: Вашингтон остава ангажиран към запазването на мира в Близкия изток"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B7%D0%B0-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%B5%D0%BB%D0%B5%D0%BD%D0%B0-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D1%89%D0%B5-%D0%B8%D0%BC%D0%B0-%D0%BB%D0%B8-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%BD%D0%B0-%D1%81%D0%B0%D1%89-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%B7-news710835.html", "text": "\"Досега винаги сводката за страните от Близкия изток е една и съща. Тръмп разклати лодката. По-важно е да се търси решение, отколкото да се търси самоцелно статукво.  Ще минем през един дълъг период. Трябва да сме готови за негативни последици. Фатах и Хамас се бяха примирили. Решението на Тръмп им дава основание да претендират, че всякакви по-мирни мерки не помагат, нужна е по-агресивна сила.\" Това коментира бившият ни посланик в САЩ Елена Поптодорова в предаването \"Тази събота\" по Би Ти Ви. \"Точно така\", така Поптодорова коментира думите на Тръмп, че той е смелият, защото изпълнява предизборното си обещание чрез действията си в Йерусалим.\"Няма изненада. Повярвайте ми, до Коледа нямада има никакво посолство. Освен да сожат една табела \"Посолство\" на консулството в Йерусалим. Но едва ли ще стане\", увери Поптодорова. Всичко ще стигне до сблъсък на религиозна основа, според дипломатът. \"Няма друга държава, член на ООН, която да бъде заплашвана с унищожение.Не може този народ да живее в постоянни заплахи от унищожение\", поясни Поптодорова. Много е важно да използваме европредседателството за обсъждане на проблеми на сигурността. На въпроса дали се връща към скандала в Полша Поптодорова отговори: \"Не се връщам в драматични намерения. Има причини неща да се случват. В случая причината беше злоупотреба с една абсолютна случайност. Аз се оказвам в центъра на вниманието поради името ми и избора ми за нови постове\", каза Елена Поптодорова, която вече работи в мозъчния тръст на НАТО.", "date": "2017.12.09", "title": "ГОРЕЩО ЗА ЙЕРУСАЛИМ! Елена Поптодорова с разкрития ще има ли посолство на САЩ в Йерусалим, защо Тръмп  посегна на Свещения град, ще избухне ли религиозна война"}
{"url": "http://pik.bg/%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B8%D1%80%D0%B0%D1%82-%D0%BE%D1%89%D0%B5-22-%D0%BA%D0%BC-%D0%BE%D1%82-%D0%BF%D1%80%D0%BE%D1%85%D0%BE%D0%B4%D0%B0-%D0%BF%D0%B5%D1%82%D1%80%D0%BE%D1%85%D0%B0%D0%BD-news710744.html", "text": "Символичната копка за рехабилитацията на още 22,2 км от второкласния път II-81 Костинброд - Бучин проход от км 8+200 до км 30+400 ще бъде направена в понеделник. Това съобщиха от пресцентъра на АПИ. Участъкът от прохода \"Петрохан\", на територията на Софийска област, е включен в лот 2 на ОП \"Региони в растеж\" 2014-2020 г., съфинансирана чрез Европейския фонд за регионално развитие и националния бюджет. В средата на ноември е започнала рехабилитацията на близо 21 км от път II-81 Бучин проход - Берковица, които са в лот 3 на оперативната програма. На първата копка се очаква да присъстват председателят на Управителния съвет на Агенция \"Пътна инфраструктура\" инж. Дончо Атанасов, областният управител на Софийска област Илиан Тодоров, кметът на Костинброд Трайко Младенов, народни представители.", "date": "2017.12.09", "title": "Рехабилитират още 22 км от прохода \"Петрохан\" "}
{"url": "http://pik.bg/%D1%80%D0%B5%D0%B9%D1%82%D0%B8%D0%BD%D0%B3-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BA%D1%8A%D0%BC-%D0%BA%D1%80%D0%B8%D1%81%D1%82%D0%B8%D0%B0%D0%BD-%D0%BB%D0%B8%D0%BD%D0%B4%D0%BD%D0%B5%D1%80-%D0%BF%D0%B0%D0%B4%D0%B0-%D1%81%D0%BB%D0%B5%D0%B4-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D0%BE%D0%BD%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B2-%D0%B3%D0%B5%D1%80-news710813.html", "text": "Обществената подкрепа към председателя на германската Партия на свободните демократи Кристиан Линднер е паднала драстично, след като той прекрати преговорите за формиране на коалиция с канцлера Ангела Меркел и със „Зелените“, съобщава Politico, цитирани от Фокус. Едва 28% от респондентите в социологическо проучване на „Инфратест Димап“ са доволни от Линднер, което е със 17% по-ниско от преди неговата партия да започне преговорите за формиране на коалиция. Председателят на „Зелените“ Джем Йоздемир се радва на увеличена популярност от 57%. В момента той е вторият по популярност политик в страната след външния министър Зигмар Габриел, който има 65% подкрепа. Ангела Меркел е на трето място с 54% подкрепа. Нейният близък баварски съюзник Хорст Зеехофер от Християн-социалния съюз получава 31% подкрепа, въпреки че обяви, че ще подаде оставка от поста министър-председател на Бавария в началото на 2018 г. В проучването, проведено в началото на декември, са взели участие 1 004 участници", "date": "2017.12.09", "title": "Рейтинг! Подкрепата към Кристиан Линднер пада след провала на коалиционните преговори в Германия"}
{"url": "http://pik.bg/%D1%81%D0%B0%D1%89-%D0%B2-%D0%B8%D0%B7%D0%BE%D0%BB%D0%B0%D1%86%D0%B8%D1%8F-%D0%B2-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD-news710812.html", "text": "Решението на американския президент Доналд Тръмп да признае едностранно Ерусалим за столица на Израел беше осъдено от останалите членове на Съвета за сигурност на ООН, съобщават световните агенции. Действията на Вашингтон не съответстват на резолюциите на съвета, заявиха представителите на Франция, Великобритания, Италия, Швеция и Германия в ООН. \"Статутът на Ерусалим трябва да се определи чрез преговори между израелци и палестинци, в резултат на които да се постигне споразумение за окончателния статут. Ерусалим трябва да бъде столица на двете държави, Израел и Палестина. В отсъствието на споразумение не признаваме ничий суверенитет над Ерусалим\", изтъкнаха дипломатите, като напомниха, че според три резолюции на Съвета за сигурност Източен Ерусалим е част от окупираните палестински територии. Към тях се присъедини и друг традиционен съюзник на САЩ – Япония. От думите на постоянния палестински наблюдател в ООН Рияд Мансур се разбра, че подкрепата е даже по-голяма: „Доволни сме, че има 14 (от общо 15) страни в Съвета за сигурност, които защитават международното право и отхвърлят едностранното и незаконно действие на президента Тръмп от преди два дни”. Общото мнение на дипломатите е, че случилото се нанася тежък удар върху концепцията за мирно съжителство на Израел и независима Палестина. Постоянният представител на САЩ Ники Хейли отговори с коментар, че ООН се е превърнала в \"център на враждебност спрямо Израел\". \"Израел никога няма да бъде и никога не трябва да бъде принуждаван да сключва споразумения от ООН или друго обединение на държави, което е доказало, че не зачита сигурността на Израел\", заяви тя. На този фон, в Ивицата Газа израелски войници убиха най-малко един палестинец, а ранените са десетки по време на протестния Ден на гнева. „Хамас” изстреля поне три ракети по еврейската държава, от които една беше прехваната от ПВО, а друга падна в района на град Сдерот. В отговор израелските ВВС нанесоха удари по обекти на организацията, при които около 20 души бяха ранени. Зам.-съветникът по въпросите на националната сигурност на Доналд Тръмп – Дина Пауъл ще напусне поста си в началото на следващата година. Тя имаше ключова роля в дипломатическите усилия на САЩ в Близкия Изток.", "date": "2017.12.09", "title": "САЩ в изолация в Съвета за сигурност на ООН"}
{"url": "http://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%BA%D0%BE%D0%B9%D1%82%D0%BE-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B8%D0%BD%D0%BE%D0%B2%D0%B0%D1%82%D0%B8%D0%B2%D0%BD%D0%B8-%D0%B8-%D0%B7%D0%B5%D0%BB%D0%B5%D0%BD%D0%B8-%D1%80%D0%B5%D1%88%D0%B5%D0%BD%D0%B8%D1%8F-news710755.html", "text": "Столична община Днес все по-често говорим за чистотата на въздуха. Мерките, които трябва да приложим, зависят от всички нас – институциите, бизнеса, гражданите, от усилията на всеки човек и от промяна на навиците и нагласата на хората. Ето защо подкрепяме отговорния бизнес, който има отношение към развитието на зелени политики. Приоритетите ни за работа във всички сектори са за развитие на София като зелен и иновативен град. Обединяваме всичките си цели в тази стратегическа визия за София. Това каза по време на годишната среща с представители на Българския икономически форум кметът на София Йорданка Фандъкова, съобщиха от пресцентъра на . В срещата участваха зам.-кметът Евгени Крусев и изпълнителният директор на Столичната агенцията за инвестиции и приватизация Владимир Данаилов. По думите на Фандъкова развитието на София през последните години, е резултат на активното и усилено темпо на работа. София привлича все повече чуждестранни инвеститори. Според столичния кмет една от причините е възможността за намиране на висококвалифицирани кадри, както и инвестициите, които държавата и Общината правят в публичната инфраструктура и в създаването на добра дигитална инфраструктура. Столичната община е една от най-големите възложители на публична инфраструктура, припомни още Фандъкова. „Международната рейтингова агенция \"Стандард енд Пуърс\" повиши дългосрочния кредитен рейтинг на София от ВВ+ на ВВВ- със стабилна перспектива. Така той вече влиза в групата на „инвестиционните рейтинги“, отбеляза Фандъкова. Това означава, че София става още по-привлекателно място за насочване на инвестиции. Добрият рейтинг е не само полезен ориентир за чуждестранните инвеститори, а и за самата община и нейните граждани, защото помага за привличане на финансов ресурс за реализиране на капиталовата програма на столицата. София продължава да бъде най-голямата областна икономика в страната. В столицата се произвежда около 40% от брутния вътрешен продукт на България. Приносът на Столична община към националната икономика се увеличава с умерен, но стабилен темп през последните години, което отразява продължаващата концентрация на икономическа активност в столицата, припомни столичният кмет. Към края на 2015 г. столицата е привлякла 52% или над 12 млрд. евро чужди инвестиции или над 9 000 евро на човек от населението, което е около три пъти повече от средната стойност за страната. София се отличава и с добро усвояване на европейски средства, което е основен източник на публични инвестиции. До края на септември 2017 г. столицата е усвоила 3,5 млрд. лева, посочи Фандъкова. Най-големият бенефициент е общинското дружество Метрополитен, което стопанисва столичното метро. В София е регистриран най-високият коефициент на заетост в България сред населението в трудоспособна възраст през 2016 г. – 72.5%, като достига до 89.9% във възрастовата група между 35 и 44 години. Фандъкова посочи още, че се подобрява образователната структура на заетите. Наблюдава се сериозен ръст на работните места в ИТ индустрията и професионалните дейности, което е следствие от бума на тези сектори през последните години. Секторът на информационните технологии е една от най-бързо развиващите се индустрии в Столична община. Делът на сектора в столичната икономика се увеличава от 3,8% до 5,7% от общия обем на произведената продукция и до почти 50% от по-широкия отрасъл на информационно-комуникационните технологии. По време на срещата си с представителите на Българския икономически форум столичният кмет Йорданка Фандъкова представи основните приоритети в проекта за бюджет за 2018 година, както и инвестиционна програма. Планираме да инвестираме над 103 милиона лева в реконструкции на улици и булеварди, изграждане и ремонт на улици в кварталите, за цялостни ремонти на трамвайни трасета и мостови съоръжения. „Един от най-трудните за изпълнение проекти през следващата година е ремонтът на ул. „Граф Игнатиев“, посочи Фандъкова. Очакваме заедно с държавата да започнем разширението на Околовръстен път от „Младост“ 4 до АМ „Тракия“. Проектът е готов и предаден в Агенция „Пътна инфраструктура“. Продължаваме разширението на третата линия на метрото, като до края на 2019 г., ще бъдат готови още 12 километра метро, свързващо кварталите „Левски“ и Горна баня при Околовръстното с центъра на града. Планираме изграждане на нови детски градини и разширения на училища, възстановяване на Западен парк, изграждане на парк „Въртопо“ и ремонт на Зоологическата градина, посочи още столичния кмет Фандъкова.", "date": "2017.12.09", "title": "Фандъкова: Подкрепяме отговорния бизнес, който използва иновативни и зелени решения"}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D0%B4%D0%B5%D0%B2%D0%B5%D1%82-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B0%D0%B2%D0%B8%D0%BE%D1%83%D0%B4%D0%B0%D1%80-%D0%B2-%D0%B9%D0%B5%D0%BC%D0%B5%D0%BD-news710836.html", "text": "Двама души са били убити, а други девет са ранени при авиоудар на арабската коалиция, водена от Саудитска Арабия срещу телевизионна станция в Йемен, съобщава телевизионният канал Press TV. „Двама души са загинали, девет други са пострадали при авиоудар на Саудитска Арабия по йеменска телевизонна станция в Сана“, съобщава Press TV. Съседният на Саудитска Арабия Йемен е разкъсван от 2014 година от вътрешни конфликти. От 2015 година арабската коалиция, начело на която е Саудитска Арабия, оказва военна подкрепа за проправителствените сили.", "date": "2017.12.09", "title": "Двама загинали и девет ранени при авиоудар в Йемен"}
{"url": "http://pik.bg/%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%B8-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82-%D0%B2-%D0%B3%D1%8A%D1%80%D1%86%D0%B8%D1%8F-news710840.html", "text": "На втория ден от започналата напрегнато визита в Гърция турският президент Реджеп Ердоган смекчи тона си, съобщава Kathimerini, цитирани от Фокус. Турският лидер посети Комотини, в североизточната част на Гърция, където се срещна с членове на мюсюлманската общност. „Вие сте граждани на Гърция и трябва да се стремите към нейното благоденствие – заяви Ердоган пред стотици мюсюлмански поддръжници, събрали се пред местно училище, за да го посрещнат. - Ще опитаме да засилим нашето сътрудничество с Гърция и вие ще станете мост за това“. В началото на визитата си в Гърция Ердоган разгневи чиновниците в гръцкото правителство, като поиска преразглеждане на Лозанския договор, който определя границите между Гърция и Турция. Ердоган каза, че преговорите са интересни и се надява да се окажат плодотворни. Но вместо да повтори призива си, той заяви пред членовете на мюсюлманската общност, че договорът трябва да се изпълнява и че той гарантира техните права.", "date": "2017.12.09", "title": "Турският президент се срещна с представители на мюсюлманската общност в Гърция"}
{"url": "http://pik.bg/%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%B2%D0%B8%D0%BE%D0%BB%D0%B0-%D1%81%D1%82%D0%B5%D1%84%D0%B0%D0%BD-%D1%81%D1%82%D0%B0%D0%BD%D0%B5%D0%B2-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%BE%D1%81%D1%8A%D0%B7%D0%BD%D0%B0%D1%85-%D0%BA%D0%B0%D0%BA%D0%B2%D0%BE-%D1%81%D1%8A%D0%BC-%D0%BD%D0%B0%D0%BF%D1%80%D0%B0%D0%B2%D0%B8%D0%BB-%D0%B4%D0%B5%D0%BD-%D1%81%D0%BB%D0%B5%D0%B4-%D1%81%D0%BB%D1%83%D1%87%D0%B8%D0%BB%D0%BE%D1%82%D0%BE-%D1%81%D0%B5-news710839.html", "text": "25 години - толкова ще лежи в затвора Стефан Станев, който уби по изключително жесток начин приятелката си Виола. Пред предаването „Ничия земя“ на Нова телевизия Стефан разказва за извършеното престъпление и за момента, в който реално е осъзнал какво е сторил. Признава, че все още обича Виола. „Връзката ни с Виола започна в интернет – спомня си Станев. – Тя ме добави във „Фейсбук“. Имаше взаимни симпатии. Пред общи познати е споделяла, че за нея съм мъжът-мечта. За мен тя бе лъчезарен и чаровен човек. Бях напълно опиянен от нея. Имаше един прекрасен месец. Имало е припирни и от двете страни, но винаги съумявахме да се разберем. След даден етап започна ревността. Скандалите ставаха все по-големи“. Стефан Станев е категоричен, че е имал своите основания да ревнува Виола. “За мен тя ми изневери – признава той. – Всичко около убийството се случи много бързо. За не повече от няколко минути. Ударих я два пъти и я задуших. След това в главата ми беше една каша“. Станев разказва, че е осъзнал какво е сторил около ден пно-късно. „Бях в Созопол. Реших да вляза в църква. Търсих място за осамотение. Бях започнал вече да съзнавам нещата. Взех свещ, отидох до мястото, където се палят свещите. След това, може би не случайно, започна един църковен хор. Това ме накара да осъзная, че човека го няма. Заплаках. Запалих свещта. Не издържах. Излязох навън. Още я обичам“.", "date": "2017.12.09", "title": "Убиецът на Виола Стефан Станев от затвора: Осъзнах какво съм направил ден след случилото се"}
{"url": "http://pik.bg/%D1%80%D0%B0%D0%B2%D0%BD%D0%BE%D1%81%D0%BC%D0%B5%D1%82%D0%BA%D0%B0-%D0%B1%D0%B5%D0%B7-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA-news710883.html", "text": "Благодарение на превантивните действия на полицията и пожарната студентският празник и преминал в спокойна обстановка, съобщиха от пресцентъра на МВР, цитирани от Фокус. Няма регистрирани нарушения на обществения ред, не са допуснати сериозни инциденти на територията на страната. За гарантиране на реда и сигурността по време на студентския празник бяха ангажирани 422 полицейски екипа на територията на цялата страна, както и 28 служители на „Специализираните полицейски сили“. В празничната вечер бе осигурено полицейско присъствие в районите около питейни и увеселителни заведения, както и в курортните комплекси, където празнуващите са били над 30 000 души. В областите Пловдив, Смолян, Пазарджик, Благоевград, Варна, Бургас бяха осигурени и допълнителни екипи. За охрана на обществения ред на територията на столицата съдействие на полицаите и кварталните оказаха два екипа на „Специализираните полицейски сили“. Служители от отделите „Пътна полиция“ в страната подпомагаха движението, няма тежки пътнотранспортни произшествия в нощта на студентския празник. В резултат на предприетите превантивни мерки на територията на страната няма регистрирани нарушения на обществения ред. Не са допуснати и сериозни инциденти. За гарантиране спокойното протичане на празника представители на ОДМВР и СДВР проведоха срещи със собственици и управители на увеселителни и питейни заведения, на които бяха дадени препоръки за повишена бдителност и навременно подаване на информация. В координация с органите на местното самоуправление и местната администрация са предвидени и съвместни мерки за обезпечаване на сигурността на празнуващите. Пожарникари посетиха 725 от местата - в планинските и морски курорти, и в големите областни центрове, и извършиха проверки за спазване на правилата и нормите за пожарна безопасност.", "date": "2017.12.09", "title": "Равносметка! Без сериозни инциденти в страната по време на студентския празник"}
{"url": "http://pik.bg/%D0%BF%D0%B0%D1%86%D0%B8%D0%B5%D0%BD%D1%82%D0%B8-%D0%B8-%D0%BB%D0%B5%D0%BA%D0%B0%D1%80%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D0%B0-%D0%B7%D0%B0-%D0%BD%D0%BE%D0%B2%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-news710814.html", "text": "Днес в 11:00 ч. пациенти и лекари се събират пред сградата на Народното събрание в София, за да изразят недоволството си срещу приетия от депутатите мораториум за нови лекарства и нови терапии от следващата година. Протестът се организира в социалните мрежи, а към момента участие в него са потвърдили над 350 души. Вчера президентът Румен Радев наложи вето върху мораториума, мотивирайки се, че въпросната забрана е в разрез с конституционните права на българите. Малко по-късно Министерството на здравеопазването излезе със своя позиция, в която се обяви срещу ветото, определяйки го като необосновано. Мораториумът бе предложен като част от проекта за бюджета на здравната каса в началото на есента от настоящия здравен министър Кирил Ананиев, който тогава бе председател на надзорния съвет на здравната каса. От Федерация „Български пациентски форум,” които сигнализираха държавния глава с молба да наложи вето, изчислиха, че гласуваният мораториум ще засегне над 700 болни у нас. Оттам обявиха, че ще подкрепят протеста въпреки наложеното вето, тъй като не е ясно дали депутатите няма да приемат мораториума отново.", "date": "2017.12.09", "title": "Пациенти и лекари излизат на протест срещу мораториума за нови лекарства"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D1%80%D0%B0%D0%BA-%D0%BE%D0%B1%D1%8F%D0%B2%D0%B8-%D0%BA%D1%80%D0%B0%D1%8F-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D1%81%D1%80%D0%B5%D1%89%D1%83-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news710880.html", "text": "Премиерът на Ирак Хайдер ал Абади обяви края на войната срещу джихадистката групировка „Ислямска държава“ на територията на страната, съобщава Франс Прес, цитирани от Фокус. „Нашите сили са поели пълен контрол над границата със Сирия и в тази връзка обявявам края на войната срещу „Ислямска държава“, заяви Абади на пресконференция в Багдад.", "date": "2017.12.09", "title": "Премиерът на Ирак обяви края на войната срещу „Ислямска държава“"}
{"url": "http://pik.bg/%D1%81%D0%B0%D1%89-%D0%B7%D0%B0%D1%82%D0%B5%D0%B3%D0%BD%D0%B0-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%BD%D0%B0-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D1%81%D0%BA%D0%B8-%D1%81%D1%82%D1%80%D0%B0%D0%BD%D0%B8-news710746.html", "text": "Наложената от американския президент Доналд Тръмп забрана за влизане в Съединените щати на гражданите на шест страни с преобладаващо мюсюлманско население вече се прилага напълно, съобщи днес Държавният департамент на САЩ, цитиран от АП. Агенцията припомня, че по-рано тази седмица Върховният съд разреши тази забрана да се прилага, докато е оспорвана в съдилища на по-ниска инстанция. Всички американски посолства и консулства прилагат мярката от днес. Забраната се отнася за гражданите на шест преобладаващо мюсюлмански държави - Чад, Иран, Либия, Сирия, Сомалия и Йемен - плюс Северна Корея и някои представители на властите във Венецуела, посочва АП. Администрацията на Тръмп обяснява, че ограниченията се основават на ситуацията с тези страни в областта на сигурността и тяхното желание да споделят информация. Според критиците обаче забраната е опит да бъде попречено на мюсюлмани да влизат в САЩ", "date": "2017.12.09", "title": "САЩ затегна забраната за влизане на жители на мюсюлмански страни "}
{"url": "http://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B8%D1%81%D1%82%D0%B8%D0%BD%D0%B0-%D0%BA%D1%83%D0%BF%D1%83%D0%B2%D0%B0%D0%BC%D0%B5-%D0%B2%D1%81%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D1%85%D1%80%D0%B0%D0%BD%D0%B0-%D0%B4%D0%B0%D0%B2%D0%B0%D0%BC%D0%B5-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%B4%D0%B0%D0%BD%D1%8A%D1%86%D0%B8-news710826.html", "text": "През последните години бюджетите на българските семейства претърпяват значителни метаморфози. Налага се отчетлива тенденция - тежестта на разходите за храна намалява, но за сметка на това расте бремето на данъците и осигуровките, разкрива анализ на Института за пазарна икономика (ИПИ). Оказва се, че в това отношение все повече заприличваме на другите от ЕС. Между 2008 и 2016 г. делът на разходите за храна и безалкохолни напитки в общия бюджет на българина е спаднал от 36.6% на 30.8%, като е напълно възможно през отиващата си година за първи път да слезе и под 30%, както е във всички останали членки на Евросъюза, коментира Явор Алексиев от ИПИ. Отвъд средните стойности обаче има огромни различия. За най-богатите десет процента от домакинствата у нас стоките за трапезата представляват по-малко от 25% от всички разходи, докато при най-бедните 10 процента храната и напитките \"отхапват\" над 43% от семейния бюджет. Това показват данните на НСИ за миналата година. Подобна е и картината, когато се разглежда тежестта на битовите сметки - за ток, парно, вода, дърва и т.н. За плащането им отиват цели 20% от разходите на най-бедните. А хората с най-високи доходи покриват тези разноски само с една десета от бюджетите си. Драматични са разликите по оста \"богат-беден\" при разходите за култура, образование, туризъм, развлечения. Хората, които трудно свързват двата края, отделят символичните 2.4%. А най-заможните домакинства харчат 7.4% от бюджетите си за кино, опера, театър, книги, учене, почивки, екскурзии и т.н. Още по-очевидни са разминаванията при плащанията за данъци и осигуровки. За най-бедната една десета от населението те са едва 3.8% от всички разноски. Докато най-богатите 10 процента дават 16.5% от семейния бюджет за налози и социални вноски. На практика при добре печелещите задълженията към хазната се оказват на второ място по тежест след разноските за храна. А за бедните данъците и осигуровките са доста назад като бреме. Любопитен детайл е, че всъщност най-бедните 10% от домакинствата дават повече за цигари и алкохол - 4.3%, отколкото за данъци и социално осигуряване - 3.8%. Всички тези отлики си имат логични обяснения и те се намират в приходната част на семейните бюджети. В групата на най-богатите почти 80% от доходите идват от заплати, предприемачество, хонорари и т.н. Хората, които са на другия полюс, разчитат най-вече на пенсии, социални добавки, помощи, обезщетения. Точно по тази причина бедните домакинства дават много малък процент от средствата си за данъци, а богатите пълнят хазната. Структурата на разходите на българските домакинства се подобрява, отчитат още от ИПИ. Все по-ниският дял на разходите за храна показва вдигане на стандарта на живот. Но това положително развитие върви ръка за ръка с негативен феномен - относителният дял на разходите на домакинствата за данъци и осигуровки расте. През 2008 г. за данъци и осигуровки са отивали под 7% от всички разходи на средното българско домакинство, а през миналата тези задължения са се устремили към 12-процентен дял. Това се дължи на повишаването на данъчноосигурителната тежест, но и на повишаването на заетостта в икономиката - колкото повече хора работят, толкова повече домакинства плащат данъци върху труда, както и осигуровки. Част от ефекта е възможно да се дължи и на намаляването на сивата икономика, посочват икономистите.", "date": "2017.12.09", "title": "ЖЕСТОКА ИСТИНА! Купуваме все по-малко храна, даваме все повече пари за данъци"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE%D1%82%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news710844.html", "text": "BBC, цитиран от \"Фокус\" Гласоподавателите могат да се възползват от парламентарните избори, за да изразят мнението си за окончателното споразумение за Брекзит. Това заяви Майкъл Гоув, министър околната среда, прехраната и развитието на селските райони, който е един от водещите в кампанията за Брекзит, предаде . Гоув похвали премиера на Великобритания Тереза Мей за проявените от нея упоритост и умения при постигането на споразумение, което позволява преговорите за условията за излизане на Кралството от ЕС да преминат към следващ етап. Той обаче заяви, че ако британците не харесват споразумението, те могат да го променят. „Никоя сделка не е окончателна, преди края на процеса, а британският народ след това ще имат властта да промени посоката на правителството, ако хората не са доволни. Следващите парламентарни избори на Острова трябва да се проведат през 2022 г., три години след като Кралството напусне Съюза. Въпреки това те може да бъдат изтеглени напред във времето, ако премиерът свика нови избори и получи подкрепата на депутатите или ако правителството й падне.", "date": "2017.12.09", "title": "Британските гласоподаватели могат да променят окончателното споразумение за Брекзит"}
{"url": "http://pik.bg/%D0%BA%D0%B0%D1%80%D0%BB%D0%BE%D1%81-%D0%BA%D0%BE%D0%BD%D1%82%D1%80%D0%B5%D1%80%D0%B0-%D0%BE%D1%82-%D0%B2%D0%BC%D1%80%D0%BE-%D0%BF%D0%B5%D1%89%D0%B5%D1%80%D0%BD%D0%B8-%D1%82%D0%B8%D0%BF%D0%BE%D0%B2%D0%B5-%D1%82%D1%80%D0%BE%D0%B2%D1%8F%D1%82-%D1%86%D0%B5%D0%BB%D0%B8-%D0%BA%D0%B2%D0%B0%D1%80%D1%82%D0%B0%D0%BB%D0%B8-news710853.html", "text": "Ето тпълният текст на Контрера: \"Пещерни типове тровят цели квартали\", пише на личната си страница Карлос Контрера, общински съветник, председател на групата „Патриоти за София“ в Столичния общински съвет. Началото на настоящата зима следва да се отбележи не с ноемврийския сняг, а с начеването на една нова „мода“ из софийските гета - ударното горене на пластмаси, гуми, кабели, забележете - дрехи втора употреба, с цел битово отопление. Едновремешните практики да се секат дървета от парковете и да се горят бяха позаместени от посочените нововъведения. Не че са спрели да секат в парковете (например в Западен парк) и да горят суровите дърва, но тази година горенето на всякакви отпадъци е в апогея си. Като основни замърсители се очертават „Виетнамските общежития“ и кв. „Факултета“. С просто око се установяват пушеците, които бълват двата цигански катуна. На километри от тях се носи дим и смрад на изгорели гуми и кабели. Модата с горенето на парцали и дрехи втора употреба е от миналата година, но сега отбелязва дивашки подем. Въпросните дрехи обикновено струват стотинки килограма, пристигат в България обработени и напоени с химикали. Явно и лесно горят, щом циганите охотно ги ползват. Разбира се, събират и от кофите, каквото им падне. От началото на студените есенни дни в двете гета започва ударното горене, започват денонощните пушеци. Стотици, ако не и хиляди печки за отопление на твърдо гориво бълват вредни емисии - дим, сажди, прахови части, задушлива миризми. Гори се всичко, което е достъпно и почти без пари. Отнякъде се мъкнат непрекъснато и стари черчевета, които се трошат на улицата и бързо се изгарят в печките ведно с боята по тях. Живущите в кварталите до „Виетнамските общежития“ и кв. „Факултета“ започват ежедневно да се оплакват от замърсяването на въздуха. Един кратък престой в кварталите им показва че са прави. Задимено е, мирише на изгоряла пластмаса, на сяра, усеща се парене и щипане в носоглътката при по-продължително стоене на открито. Носи се фин слой прах, който се отлага навсякъде - най-добрият атестат е прането по терасите - за часове се покрива със сивкаво-черен прах, пепел. А кюмбетата на циганите не спират ден и нощ. Описаната картина ни повече, ни по-малко е геноцид. Своеобразен геноцид над цели квартали. Очевидно на тези, които горят боклуците в печките, не им пука особено - тровят себе си, семействата си, околните. Но всички останали са мишени. Категорично става дума за геноцид, осъществяван от пещерни типове. Няма как по друг начин да се охарактеризират тези граждани, които заврени в копторите си палят и горят, каквото им падне. Жители на „Красна поляна“, а и на „Овча Купел“ и район „Илинден“ алармират, че откакто е започнал отоплителният сезон на „алтернативи“ горива нормите за фини прахови частици са скочили рязко - 10-15-20 пъти над допустимото. А какви токсини се отделят при този тип горене от използваните е въпрос на анализ, който вероятно би послужил за научна дисертация. За сега компетентните от РИОСВ - София мълчат и дават бланкетни, стандартни отговори. С други думи се бездейства, защото станциите не отчитали пикови показатели. Няма и как да отчитат, защото покрай посочените гета станции няма. И тук очевидно се сблъсква с формалната истина. Но това едва ли топли, не може да ни задоволява. Факт е, че замърсяването на въздуха от тези „алтернативни горива“ е зловещо. Столична община твърди, че се извършват проверки, дори имало два съставени акта. Но какво от това. И един въпрос към Агенция за закрила на детето - как не е установено нито едно нарушение и не са отнети родителските права на нито един „родител“ от тези гета, който си гледа потомството в тези условия. Пълно мълчание и бездействие. В началото на миналата седмица депозирах сигнал до РИОСВ - София с две искания - да се монтира станция или да се разположи мобилна такава, която да замерва замърсяването през целия отоплителен сезон. А на всеки нарушител да се съставя акт по реда на чл. 35 от Закона за качеството на атмосферния въздух. Размишлявайки, съм склонен да стигнем и по-далеч - да забраним отоплението на твърдо гориво във „Виетнамските общежития“ с решение на СОС (това правомощие го има по закон), а защо не и на територията на кв. „Факултета“. Очевидно се нуждаем от бързи решения и драконовски мерки. Видно е, че и законодателната рамка се нуждае от сериозни промени, за да се справим с тази повсеместна диващина да се тровят цели квартали.", "date": "2017.12.09", "title": "Карлос Контрера от ВМРО: Пещерни типове тровят цели квартали"}
{"url": "http://pik.bg/%D0%BE%D1%81%D0%B5%D0%BC-%D0%BD%D0%B0%D1%87%D0%B8%D0%BD%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D1%88-%D1%81%D0%B5%D0%BA%D1%81%D0%B0-%D0%B2-%D0%BA%D0%BE%D0%BB%D0%B0-%D0%BE%D1%89%D0%B5-%D0%BF%D0%BE-%D0%B3%D0%BE%D1%80%D0%B5%D1%89-news710793.html", "text": "Възможно е някои от нас да мислят за секса в кола за глупаво нещо, което правят само тийнейджърите (това е една от причините да имаме шофьорска книжка все пак :)), но всъщност той може да бъде наистина забавен и горещ, дори когато сте \"възрастни\". Както в случаите, в които се скривате някъде за бърз секс, така и сексът в кола води със себе си няколко предизвикателства. 1. Наистина е забавно. Сериозно. Сексът в кола е романтичен и вълнуващ, освен това е достатъчно рискован, за да накара сърцето ти да затупти учестено в очакване. Той е препоръчителен за двойки, които имат чувството, че любовният им живот е в застой. Сексуалните преживявания в кола могат да бъдат супер забавни, така че това е идеалното място да се насладите на нови удоволствия. 2. Лесно е да включиш наличните аксесоари в колата в любовната игра. Просто използвай въображението си! Всички автомобили имат предпазен колан. Накарай гаджето си да седне и го закопчай, за да ограничиш движенията му. Използвай всичко, което е наоколо, като например бикините си, за да завържеш ръцете му. Сега вече може да правиш каквото си поискаш с него! 3. Може да се подготвиш предварително. Сексът в кола трябва да е спонтанен, но ако планираш да се нахвърлиш върху гаджето си след киното довечера, малко подготовка може да направи момента още по-секси! Помисли за обувки и дрехи, които лесно могат да се съблекат и облекат отново, а може дори да се откажеш от панталона и сутиена си, за още по-горещо преживяване! 4. Трябва ви паркинг. Забрави за какъвто и вид любовна игра по време на шофиране, доста опасно е. Преди да го направите, намерете безопасно място за паркиране. Това не само ще ви помогне да се отпуснете, но и ще ограничи възникването на евентуални проблеми. Направете всичко възможно да запазите \"шоуто\" само в колата, която е далеч от потенциални зрители. О, ако се настаните на предната седалка, внимавайте със скоростния лост! 5. Покрий ги! Имаме предвид седалките - с кърпа, одеяло или дори ризата му. Това не само ще предпази дупето ти (ако тапицерията е кожена), но и няма да се налага да почиствате, когато сте готови. 6. Открийте подходящата поза. Колата е чудесно място за някои супер горещи секс пози и ужасно мясти за други, така че преценете предимствата и недостатъците на обстановката. Ако ти е удобна \"ездачката\" в леглото, това е позата, на която може да заложите в колата. За щастие тя е лесна за изпълнение дори в тесни пространства, така че може да се настаните и ан предната, и на задната седалка. 7. Направете го бързо! Колата не е мястото за продължителен секс! Не само, заради опасността от схващане. Колкото по-дълго сте там, толкова по-вероятно е да ви хванат. 8. След това се приберете вкъщи. Тук ще бъдем наистина откровени с теб. Сексът носи със себе си миризми, особено когато го правите в кола! Планирайте секса в кола към края на вечерта и се приберете след това, вместо да пренесете \"миризмите си\" на обществени места.", "date": "2017.12.09", "title": "Осем начина да направиш секса в кола още по-горещ"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B1%D0%B0%D1%82%D0%B0%D0%BA-%D0%B7%D0%B0%D0%B4%D1%8A%D1%80%D0%B6%D0%B0-%D1%82%D1%80%D0%B8%D0%BC%D0%B0-%D0%BC%D0%BB%D0%B0%D0%B4%D0%B5%D0%B6%D0%B8-%D1%81-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD%D0%B8-%D0%B8-%D0%BA%D0%B0%D0%BD%D0%B0%D0%B1%D0%B8%D1%81-news710856.html", "text": "Активни действия по обезпечаване сигурността при провеждане на студентския празник 8 декември предприеха служители от ОДМВР-Пазарджик и районните управления в областта, съобщава репортер на ПИК. На територията на целия регион е проведена полицейска акция по контрол над участниците в пътното движение. Само през изминалото денонощие полицаите са установили общо 131 нарушения, за които са съставени 32 акта и 76 фиша. Вчера следобед екипи на РУ-Пещера и участъка в Батак са спрели за проверка в района на местността „Превала” лек автомобил „Сеат”, управляван от пещереца Б.К.-21г. Заедно с него пътували 21-годишната А.Д. от Видин и Ш.Ш. от разградското село Недоклан. Водачът бил тестван с дрегер , като пробата му за употреба на наркотици се оказала положителна. От него са иззети три полиетиленови пликчета съдържащи суха марихуана и амфетамин. У спътника му Ш.Ш. органите на реда също открили пликче с канабис. Тримата младежи са задържани в ареста на РУ-Пещера, а по случая се водят полицейски производства.", "date": "2017.12.09", "title": "Полицията в Батак задържа трима младежи с марихуана, амфетамини и канабис"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BF%D1%80%D0%B5%D0%B1%D0%B8%D1%85%D0%B0-%D0%B7%D0%B2%D0%B5%D1%80%D1%81%D0%BA%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D0%B0-%D0%B8%D0%B7%D1%80%D0%B8%D1%82%D0%B0%D0%BB-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%B6%D0%B5%D0%BD%D0%B0-%D0%B2-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%BE%D1%82%D0%BE-%D0%BC%D0%B5%D1%82%D1%80%D0%BE-news710886.html", "text": "Българинът, който изрита жена в берлинското метро, е бил пребит в затвора, съобщава германският вестник „Билд”, цитиран от Би Ти Ви. Изданието се позовавайки се на свои източници. Миналата година 28-годишният Светослав Стойков изрита без причина в гърба 26-годишна студентка в берлинското метро. Момичето полита напред и си чупи ръката, а Стойков и придружаващите го трима мъже продължават по пътя си без да ѝ помогнат. Нападението беше заснето от охранителните камери в метрото. По-късно Стойков беше осъден на две години и 11 месеца затвор. Според информацията, той е бил преместен от затвора в Тегел в този в Хайдеринг от съображения за сигурност. Още същия ден обаче бил пребит от другите затворници и е откаран в болница. „Явно затворниците са знаели, че при тях идва прочутият ритач от берлинското метро и са изчакали подходящ момент”, посочва „Билд”. Изданието отбелязва, че вероятно причината за побоя е отмъщение за атаката над момичето в метрото, заради което Стойков беше осъден. Състоянието на българина не се съобщава.", "date": "2017.12.09", "title": "ЕКСКЛУЗИВНО! Пребиха зверски в затвора българина, изритал брутално жена в берлинското метро"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BE%D0%BE%D0%BD-%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D1%86%D0%B5%D0%BD%D1%82%D1%8A%D1%80-%D0%BD%D0%B0-%D0%B2%D1%80%D0%B0%D0%B6%D0%B4%D0%B5%D0%B1%D0%BD%D0%BE%D1%81%D1%82-%D0%BA%D1%8A%D0%BC-%D0%B8%D0%B7%D1%80%D0%B0%D0%B5%D0%BB-%D0%B2-%D1%81%D0%B2%D0%B5%D1%82%D0%B0-news710819.html", "text": "ООН е най-големият център на враждебност към Израел в света. Това заяви постоянният представител на САЩ в организацията Ники Хейли, цитирана от БГНЕС. Тя защити решението на президента Доналд Тръмп да признае Йерусалим за столица на Израел и обвини организацията, че е нанесла повече вреди на възможностите за мир в Близкия Изток, отколкото ползи. На свой ред Рияд Мансур - постоянен представител на палестинците в ООН, коментира, че опитът на Вашингтон да измени статута на Йерусалим напълно дестабилизира израелско-палестинските отношения. „Едностранните действия на американския президент противоречат на резолюциите на ООН”, написаха в декларация посланиците на Франция, Великобритания, Германия, Швеция и Италия в организацията. В нощта срещу събота израелските въоръжени сили са поразили четири цели на Хамас в ивицата Газа в отговор на ракетни обстрели на територията на страната, извършени по-рано.", "date": "2017.12.09", "title": "Американски политик: ООН е най-големият център на враждебност към Израел в света"}
{"url": "http://pik.bg/%D0%B0%D1%82%D0%B0%D0%BA%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-news710854.html", "text": "Северна Корея разкритикува решението на американския президент Доналд Тръмп да признае Йерусалим за столица на Израел, предаде Франс Прес, цитирана от Фокус. В изявление, разпространено от официална севернокорейска медия, говорител на външното министерство в Пхенян нарече Тръмп „изкуфял старец“. На фона на напрежението около ракетната и ядрена програма на Пхенян президентът на САЩ и севернокорейският лидер Ким Чен Ун през последните месеци размениха заплахи за война и лични обиди. Сега изолираната страна се присъедини към почти единодушните критики на международната общност относно решението на Тръмп, като го определи като „безразсъдно и злонамерено“. „С оглед на факта, че този психично нестабилен изкуфял старец открито призова за тотално унищожение на суверенна държава в ООН, това негово действие не е изненада -  каза говорител на министерството на външните работи, цитиран от държавната агенция KCNA. - Този негов ход ясно показва на целия свят, кой е истинският унищожител на световния мир и сигурност и презрян мошеник в международната общност“.", "date": "2017.12.09", "title": "Атака! Северна Корея разкритикува решението на Тръмп за Йерусалим"}
{"url": "http://pik.bg/%D1%80%D1%83%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D1%81%D0%B0-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B8-%D1%82%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%BF%D0%BB%D0%B0%D0%BD%D0%B8%D1%80%D0%B0%D0%BB%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B8-news710823.html", "text": "Руските сили за сигурност ликвидираха три въоръжени лица в град Ставропол, които планирали да извършат терористични нападения на места с масова концентрация на хора, съобщи източник от правоохранителните органи в региона, цитиран от ТАСС. \"Престъпниците бяха ликвидирани\", каза източникът. По-рано бе съобщено, че на територията на Ставропол е въведен режим на антитерористична операция с цел предотвратяване на атентат и силите за сигурност обкръжиха частен дом, където са се барикадирали тримата заподозрени.", "date": "2017.12.09", "title": "Руските сили за сигурност са ликвидирали трима души, планирали атентати"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BA%D0%B8%D1%80%D0%B8%D0%BB-%D0%B0%D0%BD%D0%B0%D0%BD%D0%B8%D0%B5%D0%B2-%D0%B7%D0%B0-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D1%81%D0%B5-%D0%B5%D0%B4%D0%BD%D0%B0-%D0%BE%D0%B3%D1%80%D0%BE%D0%BC%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86-news710947.html", "text": "Искам да се обърна към всички български граждани и хора, които имат нужда от лечение от тежки заболявания- в момента се извършва една огромна манипулация от малък брой хора, които изпълняват определени частни корпоративни интереси. Това каза на брифинг здравният министър Кирил Ананиев по повод наложеното вето от президента Румен Радев върху част от Закона за бюджета на НЗОК. „Използвайки една много чувствителна тема като здравето на българина, в това число на нашите деца“, коментира той. „Уверявам ви, че нашият позитивен лекарствен списък, е с една от широките гами лекарства и с доказан терапевтичен ефект. Няма заболяване, което да не е осигурено с най-модерните, прилагани в Европа и света медикаменти“, заяви министърът. \"Обръщам се към президента: Ние ще направим нашите мотиви за ветото, но неговите мотиви - че няма да бъдат гарантирани конституционните права на българските граждани, няма да бъдат равнопоставени всички граждани пред закона и възможността да се лекуват, според мен са най-малко несериозни\", каза още Кирил Ананиев. „Писал съм мотиви към вето на президент и мисля, че хората, които пишат мотивите на президента, трябва да бъдат по-добре запознати с материята, за която пишат“, заяви той. „В нашата страна и НЗОК 30% от разходите на публичния фонд отиват за лекарства, в ЕС този процент е 15-20. Самите министри на здравеопазването останаха приятно изненадани от нашия позитивен лекарствен списък, от новите лекарства, от ускорения темп за приемане на новите молекули“, посочи здравният министър. „България е една от страните, които най-бързо вкарва новите молекули, създадени от фармаиндустрията. Това е важно и трябва да търсим баланса, не винаги новите молекули, преди изпитването им, носят положителни ефекти върху лечението на гражданите“, заключи Кирил Ананиев.", "date": "2017.12.09", "title": "ЕКСКЛУЗИВНО! Кирил Ананиев за ветото на президента Радев: Извършва се една огромна манипулация от малък брой хора, които изпълняват корпоративни интереси"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%80%D1%83%D0%BC%D1%8A%D0%BD%D0%B8%D1%8F-%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D0%BD%D1%8F%D0%BC%D0%B0-%D0%BD%D0%B8%D1%82%D0%BE-%D0%B5%D0%B4%D0%B8%D0%BD-%D0%BF%D1%80%D0%BE%D0%B1%D0%BB%D0%B5%D0%BC-%D0%BA%D0%BE%D0%B9%D1%82%D0%BE-%D0%B4%D0%B0-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BF%D1%80%D0%B5%D0%BE%D0%B4%D0%BE%D0%BB%D0%B5%D0%B5%D0%BC-news710887.html", "text": "Искам да оповестя, че останалите ми колеги и приятели се съгласиха, че в началото на март в Букурещ ще е следващата ни съвместна четиристранна среща на високо равнище. После през май, преди тази в София, ще имаме още една в Гърция. Това каза румънският премиер Михай Тудосе на пресконференция след работната среща с лидерите на България, Сърбия и Гърция . „Не искаме тези срещи да са нещо особено и отличаващо се, а да са регулярни и да носят важни послания“, посочи той. „Доста дълго време разговаряхме по общите ни теми и решихме, че по-често трябва да има съвместни четиристранни срещи и между нашите министри“, обясни Михай Тудосе. „И четирите държави си имат предизвикателства, но осъзнахме, че няма нито един проблем, който да не можем да преодолеем и да не намерим решение. С тези наши сбирки можем да хармонизираме позициите си и да намираме общи решения“, заяви румънският премиер. „Можем да помогнем за интегрирането на Сърбия в ЕС, защото тя граничи с България, Сърбия и Румъния. Сръбското интегриране може да стане чрез обща инфраструктура и обмен на студенти между държавите. Ще спомогнем за улесняването на техния европейския път“, каза още той.", "date": "2017.12.09", "title": "Премиерът на Румъния в Белград: Няма нито един проблем, който да не можем да преодолеем"}
{"url": "http://pik.bg/%D0%BF%D0%B5%D1%80%D0%BD%D0%B8%D0%BA-%D0%B8-%D1%80%D0%B0%D0%B4%D0%BE%D0%BC%D0%B8%D1%80-%D0%BF%D0%BE%D0%B4-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%B1%D0%BB%D0%BE%D0%BA%D0%B0%D0%B4%D0%B0-%D1%80%D0%B0%D0%B7%D0%B1%D0%B8%D1%85%D0%B0-%D0%B1%D0%B0%D0%BD%D0%B4%D0%B0-%D0%B7%D0%B0-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D0%B5%D0%BD%D0%B8%D0%B5-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-news710889.html", "text": "Неутрализирана е организирана престъпна група за разпространение на наркотици в Радомир и Перник, съобщават от пресцентъра на МВР, цитирани от Фокус. Спецоперацията на ГДБОП, ОДМВР – Перник и Дирекция „Жандармерия“ е проведена под наблюдението на Специализираната прокуратура. На четирима участници в групата са наложени мерки за задържане до 72 часа, повдигнати са им обвинения. По информация на електронното издание za pernik още един участник в групата се издирва. Сред задържаните е познатият в региона Стефан Камбоджата, съобщава Би Ти Ви. Специализираната полицейска операция е проведена на 8 декември в Радомир и Перник. Съвместните действия са реализирани от служители на ГД „Борба с организираната престъпност“, ОДМВР – Перник и Дирекция „Жандармерия“ под наблюдението на Специализираната прокуратура. На задържаните четирима участници в организирана престъпна група за разпространение на наркотици на територията на двата града са повдигнати обвинения. Събраните до момента доказателства сочат, че групата е разпространявала организирано различни видове наркотици от април 2017 г. При извършените претърсвания на осем адреса е установено, че два от тях, намиращи се в Радомир, са били използвани като депа за държане и разфасоване на дрога. В едното са намерени около 60 дози кокаин, над 140 дози амфетамини, над 100 – марихуана и 120 хапчета, чийто състав установява назначена експертиза. Иззети са и немалки количества неразфасовани марихуана и амфетамини, електронни везни и други доказателства за престъпната дейност на групата. Като второ депо участниците са използвали помещение в клуб за електронни игри, посетители на който са предимно тийнейджъри. Там са открити над 200 г марихуана, както и амфетамини. В дома на ръководителя на групата в Перник са намерени 15 000 лева, както и записки, в които са описани продажбите на наркотици и получените от тях пари. По време на полицейската операция един от членовете на групата направил опит да избяга, избивайки странична врата на клуба, но след кратко преследване е задържан. С постановления на прокурор от Специализираната прокуратура на четиримата обвинени е наложено задържане до 72 часа. На 10 декември 2017 г. в Специализирания наказателен съд ще бъдат внесени искания за „задържане под стража“ за всеки от тях. Снимки: МВР", "date": "2017.12.09", "title": "ПЕРНИК И РАДОМИР ПОД ПОЛИЦЕЙСКА БЛОКАДА! Разбиха банда за разпространение на наркотици "}
{"url": "http://pik.bg/%D1%86%D0%B8%D0%BF%D1%80%D0%B0%D1%81-%D0%B0%D0%BA%D0%BE-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%82%D0%B2%D1%8A%D1%80%D0%B4%D0%B8-%D1%87%D0%B5-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F%D1%82-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D0%B5%D0%BB%D0%B8%D0%BA%D0%B8-%D0%BD-news710893.html", "text": "Искам да използвам възможността да повдигна един въпрос, с който от години се опитваме да се справим, свързан със Скопие. Може би 2018 година ще доведе до положителна развръзка в тези дискусии, ако правителството в Скопие също предприеме положителни стъпки напред към разрешаването на този проблем заедно с нас. Това каза гръцкият премиер Алексис Ципрас на пресконференция след работната среща с лидерите на България, Сърбия и Румъния . „Ако те продължават с реториката, че са единствените наследници на Александър Велики това няма да бъде добре. Трябва да гледат различно на нещата“, заяви той. „Ако престанат с тези изяви, аз ще съм първият, който ще се приближи към обща позиция. Това, което ни разделя е много по-малко от това, което ни обединява“, коментира Алексис Ципрас. „Целта, която сме си поставили по темата, изисква усилия от всяка една от участващите страни, и ясни позиции по важните въпроси“, уточни гръцкият премиер. „Ние, четирите страни, които сме се събрали днес, сме убедени, че трябва да предприемем необходимите големи и смели крачки в този момент, за да може 2018 година да бъде ключова за държавите ни, за Балканския регион, за ЕС, но най-вече за гражданите ни“, каза още той.", "date": "2017.12.09", "title": "Ципрас: Ако Македония продължи да твърди, че е единственият наследник на Александър Велики, няма да е добре"}
{"url": "http://pik.bg/%D0%BC%D0%B0%D1%81%D0%B8%D1%80%D0%B0%D0%BD%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BE%D0%B1%D0%BB%D0%B0%D1%81%D1%82-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news710858.html", "text": "Екипи на сектор „Противодействие на икономическата престъпност” предприеха масирани проверки на питейни и увеселителни заведение, хотели, вили и къщи за гости на територията на пазарджишка област, съобщават от ОДМВР-Пазарджик. В проверките са включени представители на пожарната, ОД „Безопасност на храните”, НАП, РЗИ. През вчерашния ден съвместните екипи са инспектирали обекти на територията на Стрелча. В хотел и в къща за гости в средногорското градче служителите на приходната администрация открили нередности при отчитане на оборотите. Инспекторите от „Държавен противопожарен контрол” и безопасността на храните са направили предписания за отстраняване на пропуски при пожарната безопасност и начина на съхранение на хранителните продукти. В къщата за гости полицаите са открили и иззели общо 76 литра високоградусов алкохол без бандерол. По случая е образувано полицейско производство. Проверките на обектите продължават на територията на целия регион.", "date": "2017.12.09", "title": "Масирани проверки на територията на област Пазарджик"}
{"url": "http://pik.bg/%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%B1%D1%81%D1%8A%D0%B4%D0%B8-%D0%B2%D1%8A%D0%BF%D1%80%D0%BE%D1%81%D0%B0-%D0%B7%D0%B0-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D1%81-%D1%82%D1%80%D0%B8%D0%BC%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-news710898.html", "text": "Турският президент Реджеп Ердоган обсъди днес с казахстанския, азербайджанския и ливанския си колега въпроса за Йерусалим, предаде турската частна телевизия НТВ, цитирана от БТА. Ердоган е разговарял по телефона тази сутрин с президентите на Казахстан Нурсултан Назарбаев, на Азейбарджан Илхам Алиев и на Ливан Мишел Аун, съобщиха източници от президентството на Турция. Тема на обсъждане са били най-новите развития около свещения за три религии град Йерусалим, признат от САЩ за столица на Израел. Ердоган е предупредил, че инициативата на САЩ ще окаже негативни последици върху мирния процес в Близкия изток. Той е изтъкнал също необходимостта от запазване на статута на града, който е свещено и за мюсюлманите място. Президентът на Турция отново е заявил позицията си, че пътят към мира и стабилността минава през установяването на независима и суверенна палестинска държава в границите от 1967 г. със столица Източен Йерусалим. В разговорите е била откроена важността на срещата на Организацията за ислямско сътрудничество, свикана на 13 декември в Истанбул, като възможност да се демонстрира обща позиция на мюсюлманския свят. Би Ти Ви", "date": "2017.12.09", "title": "Реджеп Ердоган обсъди въпроса за Йерусалим с трима президенти"}
{"url": "http://pik.bg/%D0%B7%D0%B0%D0%BC-%D1%88%D0%B5%D1%84%D1%8A%D1%82-%D0%BD%D0%B0-%D0%B5%D0%BD%D0%BF-%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%B2%D0%B0%D1%87%D0%B5%D0%B2-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B2%D1%8A%D1%80%D0%B2%D1%8F%D1%82-%D0%BA%D1%8A%D0%BC-%D1%80%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-news710899.html", "text": "Радио „Фокус“ Трябва действия и реални проекти да покажат на Европа, че Балканите вървят към регионалната интеграция, каза в предаването „Метроном“ на Андрей Ковачев, заместник-председател на групата на Европейската народна партия в Европейския парламент, по повод състоялия се в София форум за регионалната интеграция на Западните Балкани. „Тези действия и реални проекти ще покажат и на гражданите на тези страни, че Европа е при тях и че са също част от ЕС и някои от общите политики на ЕС да почнат да действат още преди те да са станали пълноправни членове, като например решаване на проблема с роуминга, участието на студенти от тези страни в програмата Еразъм и други“, коментира Андрей Ковачев. Той уточни, че на форума в София са обсъдени възможностите част от коридор № 8 в Македония, коридор № 10 в Сърбия и част от тол системата в България да бъдат финансиран от Световната банка. Андрей Ковачев допълни, че последните месеци Балканите дават положителни сигнали към европейските партньори в желанието да преодолеем противопоставянето на региона и желанието да бъде стабилен. Ковачев напомни, че в интерес на България е Балканите да се включат в ЕС.", "date": "2017.12.09", "title": "Зам.-шефът на ЕНП Андрей Ковачев: Балканите вървят към регионалната интеграция"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D0%B4%D0%B0-%D0%BD%D0%B5-%D0%BF%D1%8A%D0%BB%D0%BD%D0%B5%D0%B5%D0%BC-%D0%B4%D0%BE%D1%80%D0%B8-%D0%B0%D0%BA%D0%BE-%D0%BF%D0%BE%D1%85%D0%B0%D0%BF%D0%B2%D0%B0%D0%BC%D0%B5-%D0%BC%D0%B0%D0%B7%D0%BD%D0%B0-%D1%85%D1%80%D0%B0%D0%BD%D0%B0-news710904.html", "text": "Учени от Вашингтонския университет в Сейнт Луис откриха метод за предотвратяване на натрупването на излишни килограми дори при консумация на мазна храна, съобщи Лента. В рамките на изследването били активирани особени метаболитни пътища в миши клетки. Учените използвали генномодифицирани мишки със свръхекспресия на гените Hedgehog (Hh). Тези гени участват в поддържането и развитието на хомеостазата на различни тъкани, включително на образуваните от мастни клетки (адипоцити). Резултатите от експерименти с плодови мушици показаха, че активирането на гените Hh потиска растежа на адипоцитите. Гризачите били генномодифицирани така, че когато престанат да приемат антибиотика доксициклин, поглъщан от тях от появата им на бял свят, да се активират гените им Hh. Двумесечните мишки 16 седмици приемали храна с високо съдържание на мастни киселини. При това едната група гризачи престанали да приемат доксициклин с питейната вода, докато другата група продължила да е под въздействието на антибиотика. Осем седмици след началото на експеримента било установено, че размерите на тялото и мастните натрупвания са по-малки у престаналите да приемат антибиотика в сравнение с гризачите в другата група. Намаляло количеството както на кафявата, така и на бялата мазнина. Резултатите от молекулярния анализ разкрили, че активността на гените, свързани с растежа на адипоцитите, също намаляла. При това се увеличила чувствителността на гризачите към инсулина, а това е фактор, който пречи на развитието на диабет. По мнението на учените, получените резултати свидетелстват, че в клетките на бозайниците има метаболичен път, върху който в бъдеще може да се въздейства с помощта на фармацевтични средства. Така хората няма да са застрашени от затлъстяване дори когато консумират храна с високо съдържание на мазнини. Резултатите от изследването са качени на сайта MedicalXpress, цитиран от БТА.", "date": "2017.12.09", "title": "Невероятно! Учени откриха как да не пълнеем дори ако похапваме мазна храна"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%B0%D0%BD%D0%B8-%D1%85%D0%BE%D0%B0%D0%BD%D0%B3-%D0%B8%D0%B7%D0%B1%D1%83%D1%85%D0%BD%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BB%D1%8E%D1%81%D0%B8-%D0%B8%D0%BB%D0%B0%D1%80%D0%B8%D0%BE%D0%BD%D0%BE%D0%B2-%D0%B5-%D0%BF%D0%B5%D0%B4%D0%BE%D1%84%D0%B8%D0%BB---%D1%81%D0%B0%D0%BC%D0%BE-%D0%B2-%D0%B6%D1%8A%D0%BB%D1%82%D0%B8%D1%82%D0%B5-news710697.html", "text": "Скандална реплика към половинката си - режисьора Люси Иларионов отправи певицата Ани Хоанг. Екзотичната красавица избухна, тъй като от началото на връзката им тя е обвинявана, че се възползва от популярността, връзките и уменията на Иларионов, за да пробие на музикалната сцена. \"Все аз обирам негативите от нашата връзка, че съм с Люси заради клиповете, че ще ме направи певица и т.н... Все мен ме обвиняват. Но никой не излезе да обвини него и да каже, например, че той е педофил!\", изригна певицата в интервю за \"Жълтите новини\", на които гостува заедно със своята половинка. Репликата й Иларионов прие с усмивка и с чувство за хумор. Но истината е, че когато двамата се запознават, Ани е само на 19 години, а той на 36 - със 17 години по-възрастен. \"Когато се запознах с Люси, той беше 170 килограма. И всички започнаха \"Е как пък тая се влюби в тоя?\". Е, как бе, хора?! Виждам човека, не това, което виждате вие. Една опаковка винаги може да се промени. Аз се радвам, че имах разума и очите да видя истинския Люси като човек, макар тогава да бях малка. Защото човек живее с човека, с характера на човека, с неговото отношение, а не с неговата външност, красота или сексапил. Аз моите отношения и чувства към него съм доказала вече 7 години, както и той към мен\", отвърна на хейтърите Ани Хоанг. Пред камерата на ПИК TV с Люси разкриват любопитни детайли около новия проект на Ани - \"И взривявам\". Екзотичната звезда на \"Пайнер\" споделя също защо и при какви обстоятелства Стефан Данаилов, който днес навършва 75 години, я е разплакал.", "date": "2017.12.09", "title": "ЕКСКЛУЗИВНО В ПИК TV! Ани Хоанг избухна скандално: Люси Иларионов е педофил - само в \"Жълтите новини\""}
{"url": "http://pik.bg/%D1%81%D0%BB%D0%B0%D0%B2%D1%87%D0%BE-%D0%B2%D0%B5%D0%BB%D0%BA%D0%BE%D0%B2-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D1%83%D0%BA%D1%80%D0%B5%D0%BF%D0%B8-%D0%B0%D0%B2%D1%82%D0%BE%D1%80%D0%B8%D1%82%D0%B5%D1%82%D0%B0-%D1%81%D0%B8-%D1%81-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%B5%D1%80%D1%83%D1%81%D0%B0%D0%BB%D0%B8%D0%BC-news710944.html", "text": "Доналд Тръмп има доста вътрешни проблеми и това е опит за укрепване на авторитета му, както и за привличане на еврейското лоби в САЩ. Това каза пред Канал 3 експертът по сигурността и депутат от БСП Славчо Велков по повод решението на президента на САЩ да обяви Ерусалим за столица на Израел. Това е и опит за изместване на вниманието от други региони, добави Велков. Самият Тръмп едва ли е толкова добър познавач на процесите в Близкия Изток, че да предвиди какво може да се случи след нещо подобно. Близкият Изток е много тънка работа и всеки, който иска да участва в процесите там, трябва да си дава сметка до какво може да доведе едно такова решение. Нито един американски президент не е стигал до такъв вариант. Според мен това решение може да има непредвидими последици след време, коментира експертът по сигурността. Славчо Велков прогнозира, че най-вероятно ще се стигне до трета интифада. Никога досега не сме виждали мюсюлманския свят в такава консолидация, отбеляза той. САЩ загубиха част от позициите си в същинския Близък Изток – Сирия и Ирак, и е възможно с този ход Тръмп да опита да компенсира загубата, но това едва ли ще се случи. Американският президент трябва да се вслуша в изявлението на Хамас, че решението му отваря вратите на ада. Може би Тръмп не си дава сметка, че израело-палестинските конфликти винаги са били в основата на всички последващи конфликти в региона, каза Велков. Той коментира и искането на президента на Турция Реджеп Ердоган за ревизия на Лозанския договор. Лозанският договор е на 94 години и се отнася до 11 страни, включително България. В случая основно става въпрос за статута на Кипър и за статута на мюсюлманите в Гърция. Това беше и тест за реакция от страна на Ердоган, чрез който той си осигурява и вътрешна подкрепа в Турция, тъй като се представя като закрилник на турците извън Турция, заяви Славчо Велков.", "date": "2017.12.09", "title": "Славчо Велков: Доналд Тръмп иска да укрепи авторитета си с решението за Ерусалим"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0%D0%BD%D0%BA%D0%BE%D0%B2-%D0%BE%D1%82%D0%B8%D0%B2%D0%B0-%D0%BD%D0%B0-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%85%D0%B8%D1%82%D1%80%D0%B8%D0%BD%D0%BE-news710903.html", "text": "Утре - неделя, 10 декември 2017 г., министърът на регионалното развитие и благоустройството Николай Нанков ще посети Хитрино по повод една година от трагедията след влаковата експлозия в селото, съобщиха от пресцентъра на МРРБ. Министър Нанков ще се срещне с жители на населеното място. При обиколката си той ще бъде придружаван от областния управител на Шумен проф. Стефан Желев и председателя на Камарата на строителите в България Николай Станков. Около 11.30 ч. в центъра на Хитрино министър Нанков ще даде брифинг за представителите на медиите.", "date": "2017.12.09", "title": "Министър Нанков отива на посещение в Хитрино"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BF%D1%81%D0%B5%D0%B8%D0%B7%D0%BC%D0%BE%D0%BB%D0%BE%D0%B3-%D1%81-%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-8-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B5-%D0%B7%D0%B5%D0%BC%D0%B5%D1%82%D1%80%D1%8A%D1%81%D0%BD%D0%B8%D1%8F%D1%82-%D1%82%D0%B0%D0%B2%D0%B0%D0%BD--news709353.html", "text": "„Практиката показва, че в района на Клисура такива земетресения са много редки. Този район едва ли може да генерира земетресение, което да е повече от умерено по сила. Това означава магнитуд от пета степен. Единствената особеност е, че от Панагюрище до Сливен – целият подбалкански район, е една плетеница от активни неотектонични прояви. Сиреч много бавно се реализира релаксация на напрежението в прехода между Стара планина и Средна гора. Затова прогнозно тези участъци не са рискови по отношение на високата сеизмичност“, категоричен е професорът. В България е възможно земетресение с максимален магнитуд от 8 по скалата на Рихтер. Това анализира за „Ретро“ доайенът на сеизмологичната наука у нас проф. д-р Людмил Христосков. Той се базира на съществуващите официално прогностични модели на БАН. Те са отразени в нормите за застрояване още от 1987 г. Хипотезата важи с особена сила за районите на Кресна, Шабла, Пловдив, Велико Търново и София. Според професора обаче не може да се търси пряка връзка между зачестилите напоследък - с разлика буквално от часове, събития в районите между Клисура и Копривщица, Железница, Пловдив и дори Вранча в Румъния. Става дума за слаби трусове с локален характер.", "date": "2017.12.09", "title": "САМО В ПИК И \"РЕТРО\"! Топсеизмолог с притеснителна прогноза: 8 по Рихтер е земетръсният таван в България"}
{"url": "http://pik.bg/%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%BE-%D0%BC%D0%B8%D1%82%D0%BA%D0%BE-%D0%B1%D0%B5%D1%80%D0%B1%D0%B0%D1%82%D0%BE%D0%B2-%D1%81%D0%B5-%D0%BA%D0%BE%D0%BD%D1%82%D1%83%D0%B7%D0%B8-%D1%81%D0%BC%D0%B5%D0%BD%D0%B8%D1%85%D0%B0-%D0%B3%D0%BE-%D0%B2-4-%D1%82%D0%B0-%D0%BC%D0%B8%D0%BD%D1%83%D1%82%D0%B0-news710949.html", "text": "Димитър Бербатов получи контузия при гостуването на Керала на Гоа в среща от шампионата на Индия. Българинът бе сменен в 4-та минута, след мускулна травма. Все още няма яснота колко сериозна е контузията на Бербо. Според последни информации обаче има сериозна вероятност той да не играе повече до края на годината, пише \"Гол\". Мачът между Гоа и Керала завърши при резултат 5:2. Неприятна загуба за \"Жълтата армия\".", "date": "2017.12.09", "title": "Неприятно! Митко Бербатов се контузи, смениха го в 4-та минута"}
