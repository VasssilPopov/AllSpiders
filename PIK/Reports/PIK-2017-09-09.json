{"url": "http://pik.bg/%D0%BD%D0%B0%D0%B4-800-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5%D1%82%D0%BE-%D0%B7%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B4%D0%B5%D0%BD-%D1%81%D0%BB%D1%83%D1%85-%D0%B2-%D1%81%D0%BE%D1%84%D0%B8%D1%8F-news689247.html", "text": "На 9 септември се проведе осмото издание на инициативата “TELUS Ден на подкрепа“ в България. Тя е част от глобалната доброволческа кампания на TELUS International, която вече 11 години, обединява над 31 000 участници от всички страни, в които компанията оперира. За втора поредна година TELUS International Europe организира доброволческата дейност и финансира ремонта в училището за деца с увреден слух “Проф. д-р Дечо Денев“ в София. В продължение на свършеното миналата година днес над 800 служители на компанията, приятели и ученици от училището сглобиха нови мебели, боядисаха стените в училището и общежитията, засадиха дръвчета, окосиха тревните площи и почистиха района. Допълнително бяха подменени 98-те легла в училищното общежитие, 21 врати и подовите настилки. Специална част от проекта бе пълното реновиране на три игротеки. В преобразяването на училището компанията инвестира 120 000 лeвa. Събитието се осъществява в партньорство с фондация “Заслушай се“ – победител в най-голямата социално отговорна инициатива на Нова Броудкастинг Груп в партньорство с фондация Reach for change ПРОМЯНАТА 2015/2016, и има за основна цел да подобри материалната база, давайки на децата по-добри условия на живот и образование. “Днес, ние не просто обновяваме училище, ние изграждаме красиво място, където децата със слухови увреждания могат да изживеят едно по-щастливо бъдеще и да имат същите възможности, както всеки друг. Освен това споделяме нашето послание към обществото, че всички можем и трябва да направим повече“, сподели Джефри Пюрит, президент и главен изпълнителен директор на TELUS International. “Миналата година поставихме основите на един по-добър живот за учениците от ССУ “Проф. д-р Дечо Денев“. Сега сме тук, за да надградим и да довършим започнатото. Когато виждаш смисъла в това, което правиш, и най-тежката работа ти се отдава с лекота! Това е ефектът “предай нататък“. Смисълът на нашите усилия е в усмивките на повече от 500 деца, които ще намерят едно по-добро място за образование и развитие“, каза пред доброволците Ксавие Марсенак, президент на TELUS International Europe. Официални гости на събитието бяха Кристофър Дуган, съветник в Канадското посолство, Благовеста Борчева, експерт в дирекция приобщаващо образование Министерството на образованието и науката, Радиона Никова от Държавната агенция за закрила на детето и Ашод Дерандонян, основател и председател от фондация “Заслушай се“.", "date": "2017.09.09", "title": "Над 800 доброволци ремонтираха училището за деца с увреден слух в София"}
{"url": "http://pik.bg/%D0%BC%D0%BE%D0%B4%D0%B0-%D1%87%D0%B5%D1%80%D0%B2%D0%B5%D0%BD%D0%BE%D1%82%D0%BE-%E2%80%93-%D1%85%D0%B8%D1%82%D1%8A%D1%82-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BC%D0%BE%D0%B4%D0%B5%D0%BD-%D1%81%D0%B5%D0%B7%D0%BE%D0%BD-news689177.html", "text": "Но този път са извън всякакви граници. Ботуши със стоманени подметки, кожени жилетки, принтове, подобни на кравешки кожи и много кактуси. Модерно е и карето от 70-те години, което ще присъства в много видове облекла. Яките във викториански стил вече са предпочитани от дизайнерите, а летните цветя ще продължат да присъстват и в есенния гардероб. След жаркото лято идва топлата есен, а с нея - и модните тенденции за 2017 г. В Париж вече са готови с най-актуалните дрехи и аксесоари, които трябва да имате в гардероба си. На първо място е задължително да се сдобиете с наситеночервен тоалет. Независимо дали ще е блуза, панталон или жилетка. След това идва ред на ретро кожените палта. Миналата година животинският пух не бе актуален, но тази есен точно той е акцент във връхните облекла. Без много аксесоари, просто пух. Блясък и само блясък е новата тенденция при обувките. Каубойските дрехи също отново са на мода.", "date": "2017.09.09", "title": "МОДА! Червеното – хитът на новия моден сезон"}
{"url": "http://pik.bg/%D0%BC%D0%B5%D1%80%D0%B0%D1%86%D0%B8-%D0%BA%D0%B8%D0%B5%D0%B2-%D0%BF%D0%BB%D0%B0%D1%88%D0%B8-%D0%BC%D0%BE%D1%81%D0%BA%D0%B2%D0%B0-%D1%81-%E2%80%9E%D0%B8%D0%B7%D0%BD%D0%B5%D0%BD%D0%B0%D0%B4%D0%B8%E2%80%9C-%D0%BD%D0%B0-%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B0%D1%81%D0%B0%D0%BC%D0%B1%D0%BB%D0%B5%D1%8F-%D0%BD%D0%B0-%D0%BE%D0%BE%D0%BD-news689258.html", "text": "Постоянният представител на Украйна за ООН Владимир Елченко заяви, че Киев готви редица „неочаквани“ претенции към Русия и те ще бъдат озвучени на 72-ата сесия на Генералната асамблея на ООН, предаде РИА Новости, позовавайки се на интервю на Елченко дадено за украинското издание „Укринформ“, цитирано от Фокус. „Има ред инициативи, които не искам в момента да озвучавам, за да не разкрием картите си пред нашия бивш стратегически партньор, в аванс. Но те трябва да са уверени, че по пътя си ще срещнат немалко неочаквани неща“, заяви Елченко. Той добави, че украинската страна има „много въпроси“, които има намерени да повдигне. Дипломатът напомни, че на Генералната асамблея ще има шест основни комитета, които „обхващат сферите на икономиката, правата на човека, международното право, информацията“. Той посочи, че във всяка от тези области „могат да бъдат намерени много моменти, които Москва, или е нарушила, или просто не изпълнява“. Според неговите думи, всички те се касаят до Донбас или Крим. Освен това, постоянният представител съобщи, че на 16-и октомври в Ню Йорк ще се състоят изборите в Съвета за правата на човека на ООН. Той изрази надежда, че Украйна ще попадне в новия състав на тази структура. „Ние, за радост, нямаме конкуренти в източноевропейската група. Там ще можем да поставим множество въпроси, и за Крим, и за Донбас, в контекста на правата на човека“, заяви той. По-рано Заместник-ръководителят на администрацията на президента на Украйна, Константин Елисеев, съобщи, че представителите на Украйна в ООН са предали на партньорите в Съвета за сигурност, проект за резолюция за изпращането на миротворчески контингент на ООН в зоната на конфликта в Донбас.", "date": "2017.09.09", "title": "МЕРАЦИ! Киев плаши Москва с „изненади“ на Генералната асамблея на ООН"}
{"url": "http://pik.bg/%D1%82%D0%B5%D0%B6%D0%BA%D0%B0-%D1%81%D1%80%D0%B5%D1%89%D0%B0-%D1%80%D1%83%D1%81%D0%B8%D1%8F-%D0%B8-%D1%84%D1%80%D0%B0%D0%BD%D1%86%D0%B8%D1%8F-%D0%B1%D0%B8%D1%81%D1%82%D1%80%D1%8F%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D1%81%D0%B8%D1%80%D0%B8%D1%8F-%D0%B2-%D0%B6%D0%B5%D0%BD%D0%B5%D0%B2%D0%B0-news689245.html", "text": "Постоянният представител на Русия за отделението на ООН и други международни организации, помещаващи се в Женева, Алексей Бородавкин и Заместника на дипломатическия съветник на президента на Франция -Орелиен Лешевалие и военни представители и от двете страни, които се занимават непосредствено със сирийските въпроси, са провели консултации, в които са обсъдени успехите в борбата срещу тероризма в Сирия и достигнатите примирия в зоните на деескалация, предаде ТАСС, цитирани от Фокус. Бородавкин е заявил, че тази среща е показала близостта на подходите на Русия и Франция, по много от аспектите на сирийското урегулиране. Тези консултации „логично се вписваха в осъществяването на договорките, достигнати от президентите Владимир Путин и Еманюел Макрон, на срещата във Версай, през месец май, а и след това, на преговорите между министрите на външните работи на двете страни, Сергей Лавров и Жан-ив льо Дриан“, подчерта ръководителят на руската мисия. „Неотдавнашните успехи в борбата с Ислямска държава на територията на Сирия, бяха високо оценени, както и постигнатото примирие в зоните на деескалация, които приближават завършека на гражданската война в близкоизточната страна“, отбеляза Бородавкин и добави, че по време на срещата са разглеждани и перспективите за политическото урегулиране на конфликта, в рамките на астанския и женевския процеси, въпроси за оказването на хуманитарна помощ на сирийското население, а също така и външнополитически инициативи на Русия и Франция за съдействие по разрешаването на сирийската криза, с привличането на държави, които оказват влияние на развитието на обстановката в Сирия.", "date": "2017.09.09", "title": "ТЕЖКА СРЕЩА! Русия и Франция бистрят бъдещето на Сирия в Женева"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%82%D0%B0%D1%82%D0%BE-%D0%BF%D0%BE%D0%B2%D1%82%D0%B0%D1%80%D1%8F%D0%BB-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81---%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%BC%D0%B0%D1%82%D1%83%D1%80%D0%B0%D1%82%D0%B0-%D0%BC%D1%83-%D0%B5-%D1%84%D0%B0%D0%BB%D1%88%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B0-%D0%BA%D0%B0%D0%BA%D1%82%D0%BE-%D0%B8-%D1%80%D0%BE%D0%B6%D0%B4%D0%B5-news689179.html", "text": "Това може и да е вярно, ала в сравнение със своите предшественици Живков е бил слабообразован. До 1944 г. повечето ни премиери са били с висше образование. Сред тях е имало няколко университетски професори. Дори комунистите на този пост преди Тато са били по-начетени. Васил Коларов и Вълко Червенков, например, са имали висше образование. Докато Живков стига мъчително и в доста напреднала възраст матура. За него е написана даже книга. Найденов вписва Живков за съавтор на медикамента и патентното ведомство (тогава ИНРА – Институт за изобретения и рационализации) издава авторско свидетелство на държавния глава. Найденов лично му го занесъл. Живков обаче проявява здрав разум и отказва да го вземе. Така не оставя името си в списъка на българските изобретатели. В интерес на истината, Живков никога и никъде не е позволил да го провъзгласят за доктор хонорис кауза – титла, с която университетите се подмазват на видни политици и бизнесмени. В биографията на първия държавен и партиен ръководител на България преди 10 ноември 1989 г. – Тодор Живков, има множество странни несъответствия. Разминаванията са толкова фрапиращи, че са чак анекдотични. Спорове се водят около това дали Тато е повтарял първи клас и защо, истински или фалшиви са матурата и дипломата му за средно образование, както и дали въобще популярната му рождена дата е действително 7 септември. Макар че обичаше да общува с интелектуалци, а писатели и академици бяха част от ловната му дружинка, Живков изглеждаше доста неграмотен. Докато беше на власт, много хора се питаха какво образование има. Блюдолизците около него разпространяваха слуха, че той следвал право в Софийския университет, но не завършил, защото трябвало да премине в нелегалност. Когато започнаха изкопните работи за първия пешеходен подлез в София пред бившия Партиен дом, шегобийци пуснаха вица, че багерите търсят дипломата на Първия. Какво е образованието на Живков? В дело номер 1 през 1990 г. е посочено „средно“, пише изследователят Крум Благов. Историчката Искра Баева смята, че по онова време взелите матура са били малцинство, т.е. за времето си Тато е бил с образование над средното за страната. Във всички енциклопедии пише, че Тато е роден на 7 септември 1911 г. Рождения ден той си избрал всъщност сам, когато пораснал. Точната дата на раждането му не е документирана. В спомените си той казва, че тя липсва в неговото кръщелно свидетелство. Правешкият поп Велчо, който го потопил в купела, „бил порядъчно пийнал” и записал в документа само датата на тайнството, не на раждането. Кръщавката обаче се извършила около месец след появата му на бял свят. Майката на Живков баба Маруца до края на живота си твърдяла, че синът й е роден на 20 септември. Събитието станало „навръх Симеон”. Справка в православния календар показва, че празникът на преподобния Симеон Стълпник е на 1 септември. Това е и началото на църковната година. Но според официалната му биография Живков е роден през 1911 г., когато днешният Григориански календар още не е бил въведен. И тъй като разликата между стария и новия стил за миналия век е 13 дни, по днешното летоброене Живков ще да е роден на 14 септември. Така от думите на родилката излиза, че бъдещият политик се е появил на бял свят или на 14, или на 20 септември. Несъмнено тя е по-надежден свидетел от бебето. „Нашият спор така и не приключи – съобщава Живков. – Наложих се аз, но тя остана докрай на своето”. Той сам си избрал 7 септември за рожден ден. Годината 1911-а също е била поставяна под въпрос. Съветникът на Живков Костадин Чакъров твърди, че „в по-стари биографични справки се сочи годината 1909”. Като нелегален пък документите му били на името на Иван Томов, роден на 14 август 1912 г. 1911 година обаче изглежда най-вероятна, ако се съпостави с ученическите му дипломи. Живков завършва правешката прогимназия, т.е. VII клас, през 1926 г. Като се има предвид, че на училище тогава се е тръгвало на седемгодишна възраст, това прави закъснение от една година. Причината е, че малкият Тодор остава да повтаря още първи клас. Според самия него бил два пъти първолак, защото семейството му било бедно и не могло да му купи нужните учебни пособия. От Правец Живков отива в смесената гимназия в Орхание – днешния Ботевград. Докато учи там, Живков живее у една протестантка на име г-жа Пациркова. Той започва да посещава богослуженията в нейната църква – в спомените си твърди, че така му наредили от комсомола. Пасторът дори му издействал стипендия, за да учи богословие, но това поприще не привличало младежа. По неясни причини през 1929 г. той напуска гимназията и Орхание и постъпва в Графическото училище към Държавната печатница в София. Завършва го през 1932 г., но без да държи матура. В казармата Живков влиза чак на 25 години – през есента на 1936 г. Той твърди, че отначало го взели в Школата за запасни офицери, където започвали задължителната по онова време военна служба по-образованите младежи. По онова време школата се намирала на мястото на днешния НДК в София. След това обаче, понеже бил комунист, го преместили в Трудови войски. Като трудовак строил пътища в Етрополския Балкан и в Родопите до 1937 г. В своите спомени Живков твърди, че взел матурата през 1939 г. в Трета мъжка гимназия в София. Явил се на зрелостен изпит под натиска на съпругата си – Мара Малеева, която е лекарка и негова връстничка. Двамата се женят в Павликени през 1938 г., тъй като тя е назначена в близкото село Дъскот. Но това не е вярно. Зрелостното свидетелство на Тато е издадено през 1942 г. По това време той вече е навършил 30 г. и се е родила дъщеря му Людмила. Д-р Малеева е назначена в с. Говедарци и семейството живее там. Защо Живков лъже за своята матура? Най-вероятно, защото този факт развенчава един от митовете за него – че през Втората световна война е бил нелегален и е ръководел партизанското движение в Софийско. Ако беше така, той не би посмял да се яви на изпит с истинското си име. Или, както казваха шегобийците, всъщност е бил полунелегален – той се криел, но никой не го търсел. Всичко това очевидно не пречи през 80-те години Тодор Живков да е записан сред българските изобретатели, макар и накратко. Той се запознава с шефа на лаборатория „Биоелектроника“ Стефан Найденов, който става известен със своите препарати. Те според него церят неизлечими болести. Найденов дори открива лекарство против рак – биостин. Той твърди, че е произвел и първия български ранитидин – лекарство против язва, което е направено по една таблетка, доставена от Англия. Веднъж Живков казал на Найденов, че неговите родители баба Маруца и дядо Христо всяка сутрин изяждали по една бучка захар, напоена с две-три капки розово масло. Това помагало против склероза и те запазили ума си свеж до дълбока старост. Стефан Найденов прави изследвания и установява, че розовото масло съдържа гераниол – алкалоидна съставка, която действа антисклеротично. На базата на гераниола е създаден и пуснат в продажба препаратът жирозитал, който уж забавял процеса на стареене и е признат за изобретение.", "date": "2017.09.09", "title": "РАЗКРИТИЕ! Тато повтарял първи клас - истината за матурата му е фалшифицирана, както и рождената му дата"}
{"url": "http://pik.bg/%D0%B4%D0%B2%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%B2-%D0%BF%D0%B8%D1%80%D0%B8%D0%BD%D1%81%D0%BA%D0%BE-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BC%D0%B5%D0%B6%D0%B4%D1%83-%D0%BA%D0%BE%D0%BB%D0%B0-%D0%B8-%D0%BA%D0%B0%D0%BC%D0%B8%D0%BE%D0%BD-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-news689272.html", "text": "Сузуки и Хонда катастрофираха в района на Генерал Ковачев, по пътя Разлог – Юндола. По същото време друга катастрофа спря движението за около час на път II – 19 Симитли – Гоце Делчев, в отсечката между Добринище и разклона за село Елешница. Челно са се ударили лек автомобил „Мицубиши“ и тежкотоварен автомобил „МАН“. Движението вече е възстановено, но се извършва в едната лента. Несъобразена с пътните условия скорост е причината за двете катастрофи.", "date": "2017.09.09", "title": "ДВЕ КАТАСТРОФИ В ПИРИНСКО! Челен удар между кола и камион затруднява движението"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BC%D0%BD%D0%B5%D0%BD%D0%B8%D0%B5%D1%82%D0%BE-%D0%BC%D1%83-%D0%B7%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B5-%E2%80%9E%D0%BF%D0%BE%D1%80-news689280.html", "text": "Радващо и впечатляващо е колко много добри българи, разумни хора, са възразили днес на изръсената поредна нелепица от страна на президента Румен Радев. Защото наистина живо шикалкавене бе неговото мнение за 9-ти септември.При това поръсено обилно с много лъжа. Това написа на страницата си във Фейсбук Александър Йорданов Александров, който е български политик и дипломат, литературен историк и критик. „Ще го почакам да преспи до утре нашия президент, може пък да размисли и да се отрече от днешното си празнословие. Ако ли не – няма как, ще трябва да го просветя! В края на краищата човек се учи и когато е президент!“, добави той. Припоняме, че днес по-рано държавният глава пусна също пост на страницата си в социалната мрежа, в  който повтори написаното от него през миналата година. Публикацията му обаче предизвика голяма полемика.", "date": "2017.09.09", "title": "ИЗВЪНРЕДНО! Александър Йорданов изригна срещу Румен Радев: Мнението му за 9 септември е „поръсено с много лъжа“…"}
{"url": "http://pik.bg/%D1%82%D1%80%D1%8A%D0%BC%D0%BF-%D1%83%D0%B4%D1%8A%D0%BB%D0%B6%D0%B8-%D1%81-%D0%B3%D0%BE%D0%B4%D0%B8%D0%BD%D0%B0-%D0%B5%D0%BC%D0%B1%D0%B0%D1%80%D0%B3%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D1%83%D0%B1%D0%B0-news689218.html", "text": "Става дума за закон, действащ още от 1917 г. Той позволява да се налагат ограничения в търговията със страни, враждебно настроени към САЩ. В момента Куба е единствената страна, която попада под ударите на този закон. През 2008 г. от този списък бе изключена Северна Корея, спрямо която същевременно действат най-строги санкции. Тръмп отбелязва, че срокът на ембаргото, действащо въз основа на този закон, изтича на 14 септември тази година. \"Аз взех решение, че продължаването на тези мерки спрямо Куба с още една година съответства на интересите на САЩ\", отбелязва той. Със същото решение президентът продължи и своите пълномощия, които му дават свобода на действие относно спазването на ембаргото и правото да разрешава отделни сделки. ТАСС припомня, че през юни Тръмп обяви отмяната на някои решения на своя предшественик Барак Обама, отнасящи се до нормализацията на отношенията с Хавана. Администрацията на САЩ, в частност, затегна правилата за пътувания в Куба на американски граждани и забрани да се прави бизнес с организации, контролирани от кубинските военни. Президентът на САЩ Доналд Тръмп взе решение да продължи до 24 септември 2018 г. ограниченията, действащи спрямо Куба, като в същото време си запази правото да ги смекчи, предаде ТАСС, цитирайки негово изявление, разпространено от пресслужбата на Белия дом.", "date": "2017.09.09", "title": "Тръмп удължи с година ембаргото срещу Куба"}
{"url": "http://pik.bg/%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BC%D0%B0%D0%BA%D0%B5%D0%BD%D1%80%D0%BE%D1%83-%D0%BE%D0%BF%D0%B0%D1%81%D1%8F%D0%B2%D0%B0%D0%BC-%D1%81%D0%B5-%D1%87%D0%B5-%D0%B3%D1%80%D0%B8%D0%B3%D0%BE%D1%80-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%BD%D0%B5%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D0%BD-%D1%82%D0%B0%D0%BB%D0%B0%D0%BD%D1%82-news689274.html", "text": "Когато големият Джон Макенроу говори, трябва да го слушаме. Ето как легендата коментира факта, че Григор Димитров не спечели турнир от големия шлем през този сезон, съобщава Спортал. \"Понякога съм убеден, че ще успее, друг път съм убеден, че няма. Ако ме бяхте попитали преди няколко години, отговорът щеше да бъде твърдо „Да“.“ Сега обаче нещата са по-различни. На Australian Open изигра много силен ½-финал срещу Надал. Според мен, това беше най-силният мач в кариерата му. След това обаче отново се заредиха неубедителни резултати и всички си казаха „Хайде, пак“. В Синсинати отново беше на топ ниво и изглеждаше, че най-после е готов да влезе в клуба на най-големите. След това обаче дойде отпадането още във втория кръг на US Open. Григор е добро момче, тренира здраво, отношението му е правилно, но въпреки това се опасявам, че ще си остане един огромен, но нереализиран докрай талант. Силно се надявам да ме опровергае\", завърши Джон Макенроу.", "date": "2017.09.09", "title": "Големият Макенроу: Опасявам се, че Григор ще остане нереализиран талант"}
{"url": "http://pik.bg/%D0%B8%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%81-%D0%B0%D0%BA%D1%86%D0%B8%D1%8F-%D0%B2-%D0%BA%D0%B0%D1%82%D0%B0%D0%BB%D0%BE%D0%BD%D0%B8%D1%8F-%D0%B2%D1%8A%D0%B2-%D0%B2%D1%80%D1%8A%D0%B7%D0%BA%D0%B0-%D1%81-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-news689292.html", "text": "Испански съдия е наредил полицията да претърси копирен център и два офиса на регионални вестници в Каталония като част от разследване във връзка с предполагаемото подготвяне на незаконния референдум за независимост в богатия североизточен регион, предава ABC нюз, цитирани от Фокус. В събота властите уточниха, че операциите са били извършени в градовете Валс и Константи. Освен това те обясниха, че разследването се провежда заради подозрения във възможно неподчинение и присвояване на публични фондове от каталонските държавни служители. Местното каталонско издание El Vallenc съобщи, че „четирима агенти на Гражданската гвардия са влезли“ в сградата на вестника.", "date": "2017.09.09", "title": "Испанската полиция с акция в Каталония във връзка с референдума за независимост"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%88%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-%D1%81%D0%BB%D0%B5%D0%B4-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D1%82%D0%B5%D0%B4%D0%B8-%D0%B2%D0%B5%D0%BB%D0%B8%D0%BD%D0%BE%D0%B2%D0%B0-%D1%80%D0%B0%D0%B7%D1%82%D0%BE%D0%BF%D0%B8-%D0%BC%D1%8A%D0%B6%D0%B5%D1%82%D0%B5-%D1%81-%D1%84%D0%B8%D0%B3%D1%83%D1%80%D0%B0-%D0%BD%D0%B0-%D0%B1%D0%BE%D0%B3%D0%B8%D0%BD%D1%8F-%D1%81%D0%B5%D0%BA%D1%81-news688753.html", "text": "Само половин година след раждането на второто си дете, топмоделът Теди Велинова демонстрира стройна талия и сексапил, с каквито не могат да се похвалят дори древногръцките богини. От началото на седмицата Велинова отмаря с половинката си д-р Ангел Енчев на едно от райските кътчета на съседна Гърция - Миконос. Островът в Егейско море е любима дестинация на ВИП-двойката и по дългогодишна семейна традиция те отскачат до там поне два пъти годишно. В края на май пак бяха на Миконос, за да полеят рождения ден на пластичния хирург на звездите. И докато тогава палуваха с приятелско семейство, сега явно са се усамотили само двамата, тъй като други хора не се виждат на снимките, които споделят в профилите си в социалните мрежи. Женствените и изваяни форми на Теди Велинова обаче няма как да оставят равнодушен нито един мъж. Майката на две деца - баткото Филип и сестричката му София, се е справила с малките несъвършенство по тялото й, които до скоро са издавали последната й бременност, и вече може да се похвали с фигура на богиня. Ваканцията на звездната двойка в Миконос е съпътствана от много забавления, включително и подводно гмуркане. По-голяма част от времето си влюбените прекарват край басейна, на плажа или из местните рибни ресторанти. На една от снимките д-р Е е с кейс за телефон със заветните 906090 - идеалните дамски мерки, по който звездните му пациентки са полудели.", "date": "2017.09.09", "title": "САМО В ПИК! Шест месеца след раждането Теди Велинова разтопи мъжете с фигура на богиня (СЕКСИ СНИМКИ)"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%B8%D1%80%D0%BC%D0%B0%E2%80%9C-%D0%BC%D0%B8%D0%BD%D0%B0-%D0%BF%D1%80%D0%B5%D0%B7-%D0%BA%D1%83%D0%B1%D0%B0-%D1%81-260-%D0%BA%D0%BC%D1%87-news689240.html", "text": "Ураганът „Ирма“ е засегнал сериозно централната част на Куба с пориви на вятъра, достигащи 260 км/ч, съобщи кубински метеоролог в ефира на обществената телевизия, предаде Франс прес, цитирани от Дарик. Най-тежко засегнати са централните провинции Камагуей и Сиего де Авила, но заради голямата си площ стихията е усетена и от провинция Лас Тунас, на изток, до намиращата се 400 км западно провинция Вийя Клара.„ Източникът не даде повече подробности за обстановката на острова, през чиято територия за пръв път от 1932 г. преминава \"окото\" на толкова мощен ураган. При преминаването си през карибската държава обаче „Ирма“ загуби сила и бе понижен от най-високата пета в четвърта категория, съобщи ДПА.", "date": "2017.09.09", "title": "СТИХИЯ! Ураганът „Ирма“ мина през Куба с 260 км/ч"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B2%D0%BE%D0%B5%D0%BD%D0%B5%D0%BD-%D0%BC%D0%B5%D0%BC%D0%BE%D1%80%D0%B8%D0%B0%D0%BB-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%B1%D0%B0%D0%BB%D1%87%D0%B8%D0%BA-news689276.html", "text": "На летището в Балчик беше открит военен мемориал в памет на 32-ма летци и парашутисти, загинали при изпълнението на служебния си дълг на летището от създаването му през 1941 година. В тържествена обстановка и с военни почести беше отслужена молитва за хората, отдали живота си при изпълнение на военния си дълг. Кметът на Община Балчик Николай Ангелов подчерта значението на авиобазата в Балчик за отбранителната готовност на страната ни.", "date": "2017.09.09", "title": "Откриха военен мемориал на летището в Балчик"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-%D0%B2%D1%8A%D0%BD%D1%88%D0%BD%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-news689285.html", "text": "Във връзка с преминаването на урагана Ирма през Централна и Северна Америка, Министерството на външните работи мобилизира всички свои ресурси за координация и съдействие на българските граждани в региона, съобщиха от пресцентъра на министерството. Открити са горещи линии за подаване на сигнали за наши сънародници в беда. До момента нямаме данни за пострадали български граждани или такива в ситуация на непосредствена опасност. Под ръководството на вицепремиера Екатерина Захариева всички наши дипломатически мисии поддържат връзка с компетентните власти за защита на населението. Призоваваме всички български граждани на територията на щата Флорида да пристъпят незабавно към евакуация и да изпълняват разпорежданията на местните власти включително заповедите за вечерен час в различните окръзи на щата. Засега на дежурния телефон на посолството няма постъпили сигнали за пострадали български граждани вследствие на урагана Ирма. Заради нарушените комуникации и липсата на телефонни връзки българското посолство във Вашингтон призовава близките на българските граждани, които не могат да се свържат с тях, да проявят търпение. Към посолството на Република България в САЩ е създаден кризисен щаб с денонощна телефонна линия 202-387-5770. По данни на нидерландските власти в момента активността на урагана Ирма над остров Сент Мартен продължава. Комуникациите с острова са прекъснати. Нидерландски военни части и полицейски подразделения са пристигнали на острова и заедно с местната администрация полагат усилия за осигуряване на сигурността на намиращите се на нидерландската част от острова хора и за възстановяване на основната инфраструктура. На остров Сент Мартен са създадени девет временни убежища. По последна информация ураганът Хосе няма да мине през острова. След преминаването на урагана Ирма ще бъде започната евакуацията на чуждите граждани, намиращи се на територията на острова. В момента по информация на външното министерство на Кралство Нидерландия тя е невъзможна. Допълнителна информация за евентуална евакуация ще има в понеделник. До момента няма постъпила информация за пострадали български граждани на остров Сент Мартен. Посолството ни в Кралство Нидерландия е в постоянен контакт с Националния координационен център и ще информира своевременно за всяка нова информация. Ситуационният център в МВнР поддържа връзка с роднините на българските граждани, намиращи се на острова. Сигнали за бедстващи граждани на Карибите може да подавате на следните телефони: Посолство на Република България в Хага (за нидерландската част на Сент Мартен): +31 657448073 Посолство на Република България в Париж (за френската част на Сент Мартен): +33 1 45 51 85 90 Посолство на Република България в Хавана (за българи, намиращи се в други части на Карибите): +535 286 24 49 Посолство на Република България в Мексико Сити: (+52 1) 55 6064 5199 (044 55 6064 5199, когато се набира от стационарен телефон в Мексико и 55 6064 5199, когато се набира от мобилен телефон на мексикански мобилен оператор на територията на Мексико). В Централното управление на МВнР дирекция \"Ситуационен център\" поддържа денонощно дежурство на следните телефони 02 984 24 04 и +359 2 971 38 56.", "date": "2017.09.09", "title": "ВАЖНО! Ето какво прави Външно за българите в Централна и Северна Америка"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D0%B0%D1%81%D0%B8%D0%BB-%D0%B8-%D0%B3%D0%B5%D0%BE%D1%80%D0%B3%D0%B8-%D0%B8%D0%BB%D0%B8%D0%B5%D0%B2%D0%B8---%D0%BF%D0%BE%D0%B3%D1%83%D0%B1%D0%B5%D0%BD%D0%B8%D1%82%D0%B5-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8-%D0%BD%D0%B0%D0%B4%D0%B5%D0%B6%D0%B4%D0%B8-news689250.html", "text": "Изминаха 20 години от убийството на Васил Илиев и 10 от покушението на брат му Жоро. С упорството на единия и таланта на другия, те бяха призвани да покоряват спортните върхове и да прославят Родината си. Но триумфът се превърна в трагедия. Те бяха главните герои от едно пожертвано поколение спортисти, а имената им станаха символ на криминалния преход в България. Борческата им история започва в годините на зрелия социализъм, когато спорта е бил сред главните приоритети на държавата. С ПОЯВАТА СИ В „ЛЕВСКИ“ ГЕОРГИ ИЛИЕВ СЕ НАЛАГА КАТО лидер. Всички му подражават. Около Жоро тутакси се заформя ядро от веселяци. Тайфата има ритуал – всяка неделя в „Магурата“. Борците си поръчват задължителната мелба „Дипломат“. В нея има всичко и струва само 2 лева и 5 стотинки. Момчетата от провинцията живеят в хотела на „Левски“ до басейн „Спартак“. По онова време Жоро Илиев има само един проблем – анархистичната си природа. Алергичен е към правилата и често го демонстрира. През 1983 г. дивият борец е разследван за кражба. Отървава присъдата. Но се откроява като честолюбив кибритлия с афинитет към битките. Треньорите го записват в механотехникума само и самода закърпи „средното“. За Жоро училището е отсвирена губерния. Бута го неглиже. С чар припечелва някоя и друга бележка. Останалото е мъчение… С лекота на пеперуда лети към борческите върхове. Момчетата на бате Кефо стават хит през 1984 г. На спартакиадата в Плевен „отстрелват“ 5 златни, 4 сребърни и 2 бронзови медала. Изгрява звездата и на Жоро. Три пъти става шампион на България. Два пъти за юноши и веднъж за младежи. Златният медал на Балканиадата в Турция го прави герой. През 1984 г. „Левски“ има друга тръпка – МВР-адата в Будапеща. Там се стичат отборите от соцлагера. Жоро печели бронза. Жоро е едно от най-бедните момчета в отбора. Омагьосан е от витрините в Будапеща и мълви: „Кореком до Кореком!“. ПРИСЪДАТА НА ЖОРО Е ВТОРИЯТ НОКАУТ ЗА ВАСКО СЛЕД смъртта на баща му. Борецът се усамотява в стаята на „Олимпийски надежди“. Изглежда психясал. Отстрани е необяснимо. Животът му е опънат като по конец. Изкарва шестица след шестица. Чете с жажда на приключенец. Наложил се е като един от добрите ни класици в категория до 68 килограма. Забива титли от воле. Веднъж е шампион за мъже на България. Четири пъти става победител за юноши. Свижданията на Георги са рехави. Идват само най-близките му хора. Прави се на железен. В очите на бате Кефо изглежда така: „Отидох му на свиждане два-три пъти. Повтаряше едно и също като швейцарски часовник: „Няма проблем. Затворът е школа!“. Между Жоро и брат му прехвърчат искри. Треньорът Стойчо Иванов си спомня: „Гледаха се с мъка. Като зверчета в циркова клетка. Крепеше ги братството, но те не го осъзнаваха.“ ЖОРО СЕ РАЗВИХРЯ НА ЗАТВОРНИЧЕСКИЯ ТЕПИХ. Око за око, зъб за зъб. Смила всеки, който се изпречи на пътя му. Стоманеното круше мачка поголовно. Понякога тръшва по три-четири „парчета“ наведнъж. Мускулестият и необуздан мъжага става тартор на затвора. Престоят в затвора го прави агресивен и отмъстителен. Налита на бой. Никога не успява да се отърве от този си навик. В този момент Васко е яхнал гребена на вълната. Борецът е шампион на България във всички възрасти. Сякаш е колекционер на трофеи. Втори на балканиада, трети на европейско и пети на световно. Жоро се радва. В това време Васко Илиев е авторитет в ЦСКА. „Нагиздил“ се е с чин офицер. Устремен е към поредното предизвикателство – олимпийските игри в Сеул през 1988 г. Намесват се обаче „клубните интереси“. В последния момент Васко Илиев изпада от списъка с участниците. Мястото му попълва Георги Караманлиев – Шивача от „Академик“, сега треньор в Швейцария. „По ирония на съдбата Васко го побеждаваше във всички състезания – спомня си бате Кефо. – Шивача не можеше да му стъпи на малкия пръст. Времето беше такова, че конюнктурата надделя.“ Силният коз на Шивача е чичо по „върховете“. Новината на прецакания сервира треньорът Стойчо Иванов. „По това време Васко беше на лагер в Кюстендил. Готвеше се за олимпиадата – разказва Иванов. – Поднесох му „сюрприза“ по най-фасулския начин: „Васе, преебаха те, щото на Шивача чичо му е по върховете.“ „Тренер, приключвам официално със спорта“ – отсича Васил Илиев. 12-годишната му кариера приключва за миг. После се жени за детската му любов от Кюстендил Мариета. Сватбата е комсомолска. Минава в тесен кръг. Треньори, роднини и учители са ВИП-ът на събитието. В снимките от семейния албум липсва само Жоро, който е в затвора. „ВАСКО ИЛИЕВ ПРЕГОРЯ, СЛЕД КАТО НЕ ГО ПУСНАХА В СЕУЛ – щрихира го треньорът бате Кефо. – Идеализмът му беше съкрушен. Шампионът задраска миналото си и излезе на пътя. До момента беше живял със стипендия от 30-40 лева на месец. Тези пари се изкарваха за половин час на улицата.“ Преображението на 22-годишния терминатор от тепиха става за дни. Васил Илиев вече е Васко Бореца. Оформящият се ъндърграунд го лапва като топъл хляб. Лошото момче става „хъш“ в Будапеща. Занимава се с чейндж, измами и грабежи. Васко се прочува като виртуоз на крадените коли. Мозъкът е покойният гребец Иво Карамански. За всички тях медалите, имената и звездните мигове вече нямат значение. Славата е сянка от миналото. Сега са с качулки на анонимност и нямат нищо общо с Робин Худ. Настоящето е грубо и изпълнено с адреналин. Няма далечни победи. Има тук и сега. В разгара на „турнето“ Васко и Карамански се скарват люто. Унгарското турне е затворена страница за Васил. Той яхва магистралата. Прощъпулникът на Илиев са измамите на турски гастербайтери, които минават през България. ПО ТОВА ВРЕМЕ ЖОРО ИЛИЕВ ВОДИ БИТКА В ЗАТВОРА. Тoй е сред организаторите на стачката в Бобов дол. Качил се е на покрива и е развял българското знаме. С тази снимка цъфва на първите вестникарски страници. Затворниците искат амнистия. След бунта през 1990-та е приет Законът за амнистията. Според него се намаляват присъдите на всички, които са излежали повече от пет години. Жоро скача до тавана, като чува, че вече е свободен. ЖОРО ИЛИЕВ ИЗЛИЗА ОТ ЗАТВОРА С МНОГО ПРИЯТЕЛИ. Нa някои от пандизчиите им е писано да се прочуят. Като лидера на ДПС Ахмед Доган например. Жоро вижда, че нищо не е както преди. Борчетата са телепортирани на магистралата. Градът, дискотеките и гаджетата изглеждат по-нови и по-лачени. Бившият отличник на „Олимпийски надежди“ Васко е станал вълк в глутницата. Мени кожата, както и нрава си. Все по-рядко отсяда в ж.к. „Дружба“, където го очакват дискохвъргачката Мариета и невръстната му дъщеря Ивона. Бойната слава сервира на Васко първите си изкушения. Обливат го блажните погледи на дискотечните сексбомби. Кланят му се и всички спортни величия, отритнати от „Олимпийски надежди“. Вените на илюзиите са прерязани. Мускулите са впрегнати в каруцата на Дявола. Дивият Жоро е най-новото попълнение в нея.", "date": "2017.09.09", "title": "ИЗВЪНРЕДНО! Васил и Георги Илиеви - погубените олимпийски надежди"}
{"url": "http://pik.bg/%D0%BD%D0%B0%D1%82%D0%BE-%D0%B4%D0%BD%D0%B5%D1%81-%D1%81%D0%B2%D0%B5%D1%82%D1%8A%D1%82-%D0%B5-%D0%BE%D0%BF%D0%B0%D1%81%D0%BD%D0%BE-%D0%BC%D1%8F%D1%81%D1%82%D0%BE-%D0%B7%D0%B0-%D0%B6%D0%B8%D0%B2%D0%B5%D0%B5%D0%BD%D0%B5-news689233.html", "text": "Генералният секретар на НАТО Йенс Столтенберг предупреди, че днес светът е много по-опасно място в сравнение с преди 30 години. В интервю за \"Гардиън\" Столтенберг поясни, че днес има редица различни заплахи по света - Северна Корея, тероризъм и агресията на Русия, които правят света по-опасно място. Той описа настоящия климат като най-трудния в 30-годишната си кариера. По-непредсказуемо е, по-трудно е, защото имаме толкова много предизвикателства, каза Столтенберг пред вестника. Имаме разпространение на оръжие за масово поразяване в Северна Корея, имаме терористи, нестабилност и имаме по-агресивна Русия. Имаме по-опасен свят, изтъкна генералният секретар. Шефът на НАТО направи коментара по време на визита в Естония, където се срещна с британски войници. Визитата идва преди военните учения на Русия и Беларус, в които ще участват почти 100 000 войници. Очаква се да бъдат най-големите учения от Студената война, въпреки че Москва обяви, че в игрите ще участват 13 000 войници.", "date": "2017.09.09", "title": "НАТО: Днес светът е опасно място за живеене    "}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B4%D0%BE%D0%B2%D0%B5%D0%B4%D0%B5%D0%BD%D0%B0%D1%82%D0%B0-%D1%89%D0%B5%D1%80%D0%BA%D0%B0-%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2-%D0%B2%D0%BB%D1%8E%D0%B1%D0%B5%D0%BD%D0%B0-%D0%B2%D1%8A%D0%B2-%D0%B2%D1%80%D0%B0%D1%82%D0%B0%D1%80-%D0%B2%D0%B5%D0%B5-%D1%81%D0%B8%D0%BB%D0%B8%D0%BA%D0%BE%D0%BD-%D0%BF%D0%BE-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5-%D0%BD%D0%B0-%D1%82%D0%B0%D0%B9%D0%BB%D0%B0%D0%BD%D0%B4-news689208.html", "text": "Щерката на милионера Добромир Гущеров е лудо влюбена във вратар. От няколко месеца доведената дъщеря на бившия депутат Мартина Руменова е неразделна с футболиста на \"Нотингам\" и бивш младежки национал Димитър Евтимов. През последната седмица двамата се припичат по плажовете на Тайланд и не пропускат да демонстрират любовта си. Красавицата набързо омая иначе скромния Евтимов и двамата не могат да се отлепят един от друг. Според близки на двойката, ако продължават в същия дух, нищо чудно скоро и да вдигнат сватба, въпреки че са заедно от по-малко от година. Мартина вече запозна любимия си с майка си Диана Гущерова, която напълно одобрява връзката и е очарована от кандидат-зетя. Засега не е ясно какво е отношението на Добромир Гущеров към футболиста, съобщава столичен вестник. Милионерската щерка не е за сефте с футболист. Преди време тя имаше връзка с играча на \"Берое\" Атанас Зехиров, който доскоро бе част от националния отбор на Ивайло Петев. Мартина далеч не е от свенливите богаташки щерки и с радост показва на воля прелестите си. Красавицата сложи силикон въпреки протестите на доведения си баща, тъй като има пълната подкрепа на майка си Диана. В последните няколко дни Митко и Мартина не спират да се хвалят със снимки от екзотичното си пътешествие. Двамата се возят на слон на остров Пукет, позират на плажа и по никакъв начин не крият любовта си. Евтимов заведе гаджето си в Тайланд веднага след края на сезона в английското първенство. Мартина живее предимно в София, но редовно хваща самолета за Острова, за да се усамоти с любимия си. Хубавицата е с три години по-голяма от 22-годишния вратар, но това изглежда по никакъв начин не притеснява влюбените", "date": "2017.09.09", "title": "ГОРЕЩО! Доведената щерка на Гущеров влюбена във вратар! Вее силикон по плажовете на Тайланд "}
{"url": "http://pik.bg/%D0%B3%D0%B5%D0%BE%D1%80%D0%B3%D0%B8-%D1%81%D0%B2%D0%B8%D0%BB%D0%B5%D0%BD%D1%81%D0%BA%D0%B8-%D0%B1%D1%81%D0%BF-%D0%B5-%D0%BD%D0%B0%D0%B9-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B8-%D0%BD%D0%B5%D0%BA%D0%B0-%D0%B4%D0%BD%D0%B5%D1%88%D0%BD%D0%B8%D1%8F%D1%82-%D0%B4%D0%B5%D0%BD-%D0%BD%D0%B5-%D0%BD%D0%B8-%D1%80%D0%B0%D0%B7%D0%B4%D0%B5%D0%BB%D1%8F-news689259.html", "text": "В днешния ден както трябва да се почита паметта на хората, които са дали живота си, така и не трябва да се забравя и това, което се е случило след това. Историята има различни гледни точки. Нека ние, политиците, говорим за бъдещето. Днешния ден трябва да стане ден за помирение и не трябва да бъде разделян на комунисти и анти-комунисти. Идва времето когато България трябва да се обедини. Това каза пред Канал 3 Георги Свиленски. По темата за \"Копривките\" , той каза, че това е традиционен събор. \"Не знам защо винаги в БСП се търси разделение. Аз нямам информация за някаква организация. Там присъстват симпатизанти и приятели. В партията няма разделение. Това е единствената демократична партия, в която има различни мнения. Единственият начин да бъдеш изключен от БСП е да се появиш от друга политическа сила по време на избори\", категоричен беше той. Свиленски каза още, че вотът на недоверие към правителството е вървене в правилна посока. \"Ще бъде обсъдено такова предложение, но това се обсъжда от органите на партията. Може би ще се търси подкрепа. Правителството на Борисов трови България. Имаше 100 дни и очаквания, които не се оправдаха. Най-вероятно БСП ще внесе вота, защото никоя друга партия няма 50 подписа\", каза още той.", "date": "2017.09.09", "title": "Георги Свиленски: БСП е най-демократичната партия и нека днешният ден не ни разделя"}
{"url": "http://pik.bg/%D0%B4%D0%BE%D0%B1%D1%80%D0%B8-%D0%BD%D0%BE%D0%B2%D0%B8%D0%BD%D0%B8-%D0%B1%D1%83%D1%80%D0%B3%D0%B0%D1%81%D0%BA%D0%B0%D1%82%D0%B0-%D0%B1%D0%B0%D0%BB%D0%B5%D1%80%D0%B8%D0%BD%D0%B0-%D0%BC%D0%B0%D1%80%D0%B8%D0%BD%D0%B0-%D0%B7%D0%BC%D0%B5%D0%B5%D0%B2%D0%B0-%D0%BA%D0%BE%D1%8F%D1%82%D0%BE-%D1%82%D0%B5%D0%B6%D0%BA%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%BA%D1%80%D0%B0%D0%B9-%D1%80%D1%83%D1%81%D0%B5-%D1%81%D0%B5-%D0%BF%D0%BE%D0%B4%D0%BE%D0%B1-news689268.html", "text": "Бургаската Балерина Марина Змеева, която пострада тежко при катастрофа на главния път Русе-Силистра, се подобрява. Това съобщиха за Флагман.бг от пресцентъра на УМБАЛ-Русе. 34-годишната красавица е изведена от медикаментозна кома. Състоянието й е стабилно, но все още тежко, уточняват от лечебното заведение. Пострадалата има травми на белия дроб. От лечебното заведение увериха, че й се правят необходимите изследвания и състоянието й се следи всяка минута. \"Лекарите правят всичко по силите си, за да я стабилизират и тя да бъде изписана жива и здрава\", казаха още от болницата. Добрата новина е, че хемоглобинът й продължава да се покачва и е с добри показатели. Припомняме, че Марина Змеева пострада при верско автомеле в края на август. Леката кола Алфа Ромео, която е шофирала балерината, се вряза челно в микробус. 34-годишната жена беше приета в много тежко състояние в русенската болница. Нуждаеше се от кръв с рядка група, а на молбата на близките й се отзоваха десетки и само за ден беше събрана необходимата кръв.", "date": "2017.09.09", "title": "ДОБРИ НОВИНИ! Бургаската балерина Марина Змеева, която тежко катастрофира край Русе, се подобрява"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%85%D1%8A%D1%81%D0%BA%D0%B8-%D1%83%D0%B1%D0%B8-%D0%BA%D0%BE%D1%82%D0%BA%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D1%82%D0%BE%D0%BF%D0%B0%D0%BD%D0%BA%D0%B8%D1%82%D0%B5-%D0%BC%D1%83-%D1%81%D0%B5%D0%B4%D1%8F%D1%82-%D0%B8-%D0%B3%D0%BB%D0%B5%D0%B4%D0%B0%D1%82-%D1%81%D0%BD%D0%B8%D0%BC%D0%BA%D0%B8-news689264.html", "text": "Пловдивчани и гости на града станаха свидетели на жестока проява на насилие над животно. Домашно хъски нападна и уби котка посред бял ден и то пред очите на собствениците на кучето. Грозната картина се е разиграла при кръговото кръстовище на булевард \"Васил Априлов\" и улица \"Любен Каравелов\". Очевидец разказва пред трафикнюз, че е станал свидетел на всичко и изпраща снимки от инцидента. Мъжът се движел с автомобила си, когато забелязал хаоса на тротоара. Видял как хъскито, придружавано от две жени, е захапало котка и я \"хвърля като парцал\". Двете жени - стопанки на кучето, не предприели нищо. Просто стояли и наблюдавали ужасната сцена. \"Минута и половина кучето си ядеше котката и те не взеха никакво отношение\", разказва той. Мъжът слязъл от колата си и се скарал с жените, призовавайки ги да вземат мерки. Те обаче не реагирали, а за котката вече било късно. Всичко това се случило пред жилищен блок и очите на други хора, след които и чужденци, които също опитали да се намесят. \"И аз имам котка вкъщи и това да го видиш е много неприятно\", коментира мъжът, бесен от нехайството на стопанките на хъскито. \"Утре, ако това куче нападне дете, сигурно пак нищо няма да направят\", коментира той. Според него не е нормално да се случва такова насилие над животно, било то и улично, в град като Пловдив.", "date": "2017.09.09", "title": "БРУТАЛНО! Хъски уби котка в Пловдив, стопанките му седят и гледат (СНИМКИ)"}
{"url": "http://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%B2%D1%80%D1%8A%D1%89%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%B8%D1%8F-%D0%BA%D1%8A%D0%BC-%E2%80%9E%D0%B3-8%E2%80%9C-%E2%80%9E%D0%BF%D1%80%D0%B8-%D0%BE%D0%BF%D1%80%D0%B5%D0%B4%D0%B5%D0%BB%D0%B5%D0%BD%D0%B8-%D1%83%D1%81%D0%BB%D0%BE%D0%B2%D0%B8%D1%8F%E2%80%9C-news689207.html", "text": "Председателят на Свободната демократическа партия на Германия (СвДП) Кристиан Линднер призова за завръщането на Русия към „Г-8“, което обаче трябва да стане при определени условия, предаде Deutsche Welle, цитирани от Фокус. „По-добре да се разговаря с президента на Русия Владимир Путин, отколкото да се говори за него – коментира Линднер.  - Ако Русия се откаже от военните си учения, които заплашват нашите източноевропейски партньори, то това би било повод „Г-8“ да се възроди, дори и първоначално във формат „Г-7+1“. Русия бе изключена от „Г-8“ на фона на Украинската криза през 2014 година.", "date": "2017.09.09", "title": "Германски политик призова за връщане на Русия към „Г-8“ „при определени условия“"}
{"url": "http://pik.bg/%D1%81%D1%8A%D0%B2%D0%B5%D1%82-%D0%BD%D0%B0-%D0%BC%D0%B5%D0%B4%D0%B8%D0%BA-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BF%D1%80%D0%B8-%D0%B2%D0%B0%D0%BA%D1%81%D0%B8%D0%BD%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%B0%D0%BA%D0%BE-%D1%81%D0%B5-%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%B2-%D0%BD%D0%B5%D0%BF%D0%BE%D0%B4%D1%85%D0%BE%D0%B4%D1%8F%D1%89-%D0%BC%D0%BE%D0%BC%D0%B5%D0%BD%D1%82-news689242.html", "text": "Проблеми при ваксините може да възникнат само ако се поставят в неподходящ момент, каза общопрактикуващият лекар доктор Маргарита Шаркова по БНР. Медикът даде препоръки как децата да се предпазят от инфекции след началото на учебната 2017/2018 г. \"Имунитетът на учениците вече е оформен. Те боледуват по-рядко. Много по-внимателни трябва да бъдем с малките, които тръгват на ясла или детска градина. Ако детето не боледува често, не бива да му се дават препарати\", каза още тя. \"Здравните навици трябва да се градят още когато децата са малки. Да се каляват. Да излизат на разходки и в по-студено време. Да спортуват. Да си мият често ръцете. Да преодоляват дискомфорта да ходят до тоалетна, каквато и да е тя в училище\", допълни доктор Шаркова.", "date": "2017.09.09", "title": "Съвет на медик: Проблеми при ваксините може да има, ако се поставят в неподходящ момент"}
{"url": "http://pik.bg/%D1%81-%D0%BD%D0%BE%D0%B2%D0%B0-%D1%82%D0%B0%D1%80%D0%B8%D1%84%D0%B0-%D1%82%D0%B0%D0%BA%D1%81%D0%B8%D1%82%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D1%86%D0%B5%D0%BD%D0%B8%D1%82%D0%B5-news689220.html", "text": "Големите таксиметрови компании вдигнаха тарифите си в Пловдив, съобщава Трафикнюз. Според информацията от днес всички клиенти на най-ползваните превозвачи ще плащат по 70 ст. дневна и 80 ст. нощна тарифа. Това е с 5 ст. повече от досегашните цени. Няколко компании дори карат на новите тарифи вече от 2 дни. Увеличението идва изненадващо, предвид, че преди по-малко от месец Общинският съвет отказа да вдигне минималните тарифи на 80 ст. дневна тарифа. Тогава предложението дойде от една от браншовите организации и таксиметрова компания, но общинарите не го подкрепиха. Още тогава съветниците заявиха, че и без промяна на наредбата всички компании могат да вдигнат тарифите си до 1.30 лева на километър, колкото са максималните налози Според хора в бранша обаче това вдигане няма да се усети нито от клиентите, нито от шофьорите. При среден курс от 3 -3,5 км в града клиентите ще плащат 15- 20 стотинки повече. От вдигането най-голяма полза ще имат сервизите и Института по метеорология, на които трябва да се платят около 20 лева заради новите такси.", "date": "2017.09.09", "title": "С нова тарифа! Такситата в Пловдив вдигнаха цените"}
{"url": "http://pik.bg/%D1%83%D1%82%D1%80%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D1%89%D0%B5-%D0%B5-%D1%81%D0%BB%D1%8A%D0%BD%D1%87%D0%B5%D0%B2%D0%BE-%D0%B8-%D1%82%D0%BE%D0%BF%D0%BB%D0%BE-news689270.html", "text": "През нощта облачността ще се разкъсва и над по-голямата част от страната ще е предимно ясно. По-значителна ще се задържи над крайните северни райони, където на места ще превали. Такава е прогнозата на Националния институт по метеорология и хидрология (НИМХ) към БАН, съобщава Фокус. Утре времето ще е предимно слънчево и почти тихо. В сутрешните часове по Черноморието с ниска слоеста облачност. Максималните температури ще са между 28° и 33°, в София – около 28°. Атмосферното налягане ще се задържи по-ниско от средното за месеца. По Черноморието преди обяд ще е с ниска слоеста облачност, но бързо ще се разкъса до предимно слънчево. Ще духа слаб до умерен вятър от изток-югоизток. Максималните температури ще бъдат между 25° и 28°. Температурата на морската вода е 23°-24°, на север от н. Калиакра – около 20°. Вълнението на морето ще е 1-2 бала. Над планините ще е предимно слънчево. Ще духа слаб до умерен югозападен вятър. Максималната температура на височина 1200 метра ще е около 24°, на 2000 метра – около 16°. Новата седмица ще започне със слънчево време. По-значителни временни увеличения на облачността ще има към вторник-сряда, когато на отделни места, главно в Западна България, е възможно да превали. В понеделник ще духа умерен югоизточен вятър, който във вторник временно ще се ориентира от югозапад, а до вечерта ще се обърне от запад-северозапад и ще се усили. Температурите, отначало в западните райони, ще се понижат, на изток ще останат високи - над 30, на места до 34 градуса. В сряда слабо ще се понижат температурите и на изток - максималните ще са между 24° и 29°.", "date": "2017.09.09", "title": "Утре времето ще е слънчево и топло"}
{"url": "http://pik.bg/%D0%BA%D0%B0%D0%BA-%D0%B4%D0%B0-%D0%BF%D1%80%D0%B8%D0%B2%D0%BB%D0%B5%D1%87%D0%B5%D0%BC-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D1%81-%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%BB%D1%8E%D0%B1%D0%BE%D0%B2%D0%BD%D0%B0-%D0%BC%D0%B0%D0%B3%D0%B8%D1%8F-news689166.html", "text": "За да успееш да отмъкнеш чуждия мъж, ще са ти необходими предмети от тюркоаз, червено парче плат и една червена свещ. Тази любовна магия е популярна в Китай от времето на династия Юен (13-14 в.). Купи си колие от тюркоаз (камъкът има силен любовен заряд). Носи го 10 дни и поне два пъти дневно концентрирай мисълта си върху желанието да разделиш мъжа на мечтите си от сегашната му изгора. Свали бижуто и го остави за още 10 дни в съд, изработен от тюркоаз. Залей колието с дъждовна вода, така че едва да го покрива. На единадесетия ден (изчисли всичко така, че той да се падне по новолуние) купи червена свещ и червен плат. Отрежи от плата парче, голямо колкото носна кърпа. Между 23 ч. и 3 ч. след полунощ, в стая без мебели, огледала и светлина, занеси аксесоарите за любовната магия. Трябва да си сама и да си научила предварително наизуст заклинанието, което ще кажеш. То се шепне над съда с водата и колието: \"Духове от древността, помогнете на недостойната да се събере с този, когото желае искрено, а тя ще ви се отплати. Запали свещта и капни върху плата десет капки восък. Излей водата върху лявата си гръд и скрий всичко освен плата. Сега идва най-трудното - на другия ден намери начин този плат да се докосне за миг до мъжа, когото желаеш. Когато го правиш, трябва да си с червена дреха. След десет часа или десет дни направи така, че да го срещнеш, и той е твой. Древен китайски ритуал, с който можеш да отмъкнеш мъжа от нежната му половинка, е адски популярен в момента в САЩ.", "date": "2017.09.09", "title": "Как да привлечем половинката с китайска любовна магия"}
{"url": "http://pik.bg/%D1%80%D0%B8%D0%B0-%D0%BD%D0%BE%D0%B2%D0%BE%D1%81%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%BA%D0%B8%D0%B5%D0%B2-%D0%B5-%D0%BE%D1%82%D0%BA%D1%80%D0%B8%D1%82-%D0%BF%D0%B0%D0%BA%D0%B5%D1%82-%D1%81-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-news689271.html", "text": "Боец от Националната гвардия на Украйна, по време на патрулиране, е намерил, в българското посолство в град Киев, подозрителен пакет, в който се е оказало, че има патрони, предаде РИА Новости, позовавайки се на съобщение във Фейсбук профила на войнската част на Националната гвардия, от която е боецът, който е охранявал посолството. Съобщава се, че находката е била открита накрая на оградата, откъм задната част на сградата на посолството. Скоро беше установено, че опаковката съдържа боеприпаси в големи количества (калибър 7.62 милиметра). „Гвардеецът от военна част 2260, която се занимава с охрана на дипломатически представителствта и консулски учреждения, Владислав Кривобок, по време на изпълнението на служебните си задължения по охрана на посолството на Република България в Украйна, е открил подозрителен пакет с бял цвят, до оградата в задната част на сградата... След пристигането на полицейски екип е било установено, че в пакета има голямо количество боеприпаси (калибър 7,62 милиметра“, пише в съобщението, цитирано от Фокус.", "date": "2017.09.09", "title": "РИА Новости: В българското посолство в Киев е открит пакет с боеприпаси"}
{"url": "http://pik.bg/%D0%B1%D0%B0%D1%80%D0%B0%D0%BA-%D0%BE%D0%B1%D0%B0%D0%BC%D0%B0-%D1%88%D0%BE%D0%BA%D0%B8%D1%80%D0%B0-%D0%B4%D0%B5%D1%86%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%B0%D1%82%D0%B0-%D1%81%D0%B8-%D0%BF%D0%BE%D1%8F%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news689226.html", "text": "Възпитаници на Вашингтонското технологично училище за горни класове „Маккинли“ изпаднаха в истински шок, след като по времае на зянятие в аудитория нахлу ... бившият американски президент Барак Обама, съобщава електронното издание Лайф. Обама помести видео от посещението си в профила си в „Инстаграм“. В него се вижда, катк бившият президент нахлува с бодра крачка при учениците с думите: „Как сте?“. Учениците са в пълен шок от случващото се, като в първите няколко минути дори не могат да реагират. Във визитата Обама е съпроводен от  отговорника за обществените училища в окръг Колумбия Антоан Уилсън. „Докато бях президент се срещах с млади хора навсякъде, където отивахме – независимо дали в Съединените щати или в чужбина – коментира Обама видеото. – Убеден съм, че всички големи проблеми, с които се сблъскваме сега, ще бъдат решавани именно от тези млади хора“. Барак Обама коментира още, че винаги се е старал да разбира интересите и проблемите, с които се сблъскват младите хора. След като си тгърна от Белия дом Барак Обама рядко се появява на публични места. В края на септември обаче той планира офицеално завръщане в политиката. На 27 септември Обама ще се включи в мероприятие за събиране на средства за Националния комитет на Демократическата партия.", "date": "2017.09.09", "title": "Барак Обама шокира деца в училище във Вашингтон с изненадващата си поява (СНИМКИ)"}
{"url": "http://pik.bg/%D0%BA%D1%83%D0%BB%D1%82%D0%BE%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%B8-%D0%B1%D0%BE%D1%85%D0%B5%D0%BC-%D0%B2%D0%BB%D0%B8%D0%B7%D0%B0-%D0%B2-%D0%BF%D0%BE%D1%80%D0%B5%D0%B4%D0%BD%D0%BE%D1%82%D0%BE-%D1%80%D0%B8%D0%B0%D0%BB%D0%B8%D1%82%D0%B8-%D0%BC%D0%B0%D1%87%D0%BA%D0%B0%D0%B9-%D0%BC%D0%B0%D0%BD%D1%8F%D0%BA-%D0%BE%D0%BA%D1%83%D1%80%D0%B0%D0%B6%D0%B0%D0%B2%D0%B0%D1%82-%D0%B3%D0%BE-%D0%BF%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-news689230.html", "text": "Култовият бургазлия Тома Талепов, по-известен в града като Томата Ушатия ще бъде новата реалити звезда на България. В социалните мрежи вече започнаха коментарите, поздравленията и пожеланията за успех от първите му фенове. Томата отдавна е много популярен сред местните бонвиван като градска легенда, затова и участието му във \"Фермата\" за няколко дни се превърна в истинско събитие сред съгражданите му във Фейсбук. Според приятелите му, благодарение на Томата телевизионния формат може ще вдигне много висок рейтинг. Много от тях вече са поставили снимката му на страниците си с хаштаг \"нашият фаворит\", а също с \"#им #покажи #на #тея #хора\". Освен със своите светски изяви, Томата е известен с голяма издръжливост, чувство за хумор, рибарските си умения и с многото приятели. \"Мачкай маняк\", \"Браво, Тома с теб сме\", \"Бургас те обича, брат\", \"Бургаски влизааа и с глупости ги пронизааа.. Toma голям си е бате\", са само част от стотиците коментари в страницата на емблематичното бургаско \"лице\". В мрежата вече са започнали дори залагания за евентуалната му победа, съобщава \"Бургас24\". Според приятелите му, благодарение на Томата телевизионния формат може ще вдигне много висок рейтинг. Много от тях вече са поставили снимката му на страниците си с хаштаг \"нашият фаворит\", а също с \"#им #покажи #на #тея #хора\". Освен със своите светски изяви, Томата е известен с голяма издръжливост, чувство за хумор, рибарските си умения и с многото приятели.", "date": "2017.09.09", "title": "Култов бургаски бохем влиза в поредното риалити! \"Мачкай маняк!\", окуражават го приятелите"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D0%B7%D0%B4%D0%B0%D0%B2%D0%B0%D1%82-15-%D0%BC%D0%BB%D0%BD-%D0%BB%D0%B5%D0%B2%D0%B0-%D1%85%D0%BE%D0%BD%D0%BE%D1%80%D0%B0%D1%80%D0%B8-%D0%B7%D0%B0-%D0%B2%D0%B8%D0%BF-%D0%B1%D1%80%D0%B0%D0%B4%D1%8A%D1%80---%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D1%83%D1%87%D0%B0%D1%81%D1%82%D0%BD%D0%B8-news689176.html", "text": "Новият сезон за звезди ще струва с няколкостотин хиляди лева по-скъпо на продуцентите в сравнение с предишния. За да се резилят в национален ефир, миналата есен виповете изпразниха сметката на компанията на Нико Тупаред с малко над 1 милион лева. Тогава най-тлъстият хонорар, 180 000 лева, отиде при победителката Миглена Ангелова, която изобщо неслучайно тази есен получи ангажимент от продуцента, и то доста отговорен - г-жа „Искрено и лично“ ще води студиата в шоуто. Най-високоплатени тази година ще бъдат чалга дивите Мария и Емануела, и най-лачената плеймейтка Николета Лозанова. Сексбомбата избяга от Би Ти Ви и \"Папараци\", но кратко трая радостта на онези тв зрители, които си отдъхнаха, че са се отървали от нея. Бързо стана ясно, че скандалната пловдивчанка се е трансферирала в Нова телевизия и от идния понеделник ще се перчи като ководеща от студиата в Нови хан. За Николета е планиран и най-големият хонорар, макар че няма да бъде съквартирант, а ще има ангажименти 3 пъти седмично за по няколко часа. Нико Тупарев е обещал на плеймейтката 200 хиляди лева, тъй като за цяла година напред ще я ползва и за други свои проекти. Реално обаче от горната сума Ни Ло ще прибере \"само\" 140 бона, тъй като останалите дължи като неустойка на доскорошните си работодатели от \"Междинна станция\". Втора по хонорар се очертава бившата г-жа Гущерова - Мария. Чалга иконата бе моментално прилапана от Тупарев и компания, след като през април тя за пръв път обяви официално пред светското предаване на ПИК TV \"Жълтите новини\", че вече не живее с милионера Християн Гущеров и семейството е в развод. Мария се е съгласила да заживее в Къщата и да споделя тайни от брака си срещу на пръв поглед колосална сума - 180 хил. лева. Но само на пръв поглед! Мария реално ще заработи 100 бона, а останалите влизат в сметката на инж. Митко Димитров-Пайнера. Сумата е вид обезщетение към продуцента заради това, че в продължение на два месеца той няма да печели от участията й в кръчмите. Другата чалга дива, която Пайнера е пуснал в \"Биг Брадър\" е добре познатата на зрителите от миналия сезон - Емануела. Тя обаче ще влезе чак в края на ноември за \"Ол Старс\". За разлика от миналата есен, когато лапна 100 бона за целия сезон, тази година Емануела ще спечели същата сума, но само за месец. Митко Пайнера й е издействал същата цифра, под претекст че в момента тя е най-оборотната му изпълнителка, която отдавна измести по брой участия Преслава и Галена. Третата чалга дива ще бъде ветеранката Сашка Васева. Дупнишката Мадона от 5 години е кандърдисвана от продуцента Нико Тупарев да се включи, но е отказвала заради страха си от затворени помещения. Специално заради нея вратите на Къщата няма да се затварят, за да може Васева да се чувства свободна. Тя ще получи 100 000 лева, като половината от хонорара вече й е преведен в аванс. Лекият жанр не се изчерпва със Сашка. Четвъртата певачка, но с пъти по-нисък хонорар от своите три колежки, ще бъде Дебора. През лятото брюнетката стана жертва на физически и психически тормоз от страна на последния си приятел, който се оказа с буен нрав. Дебора била малтретирана в продължение на месеци, а съседите им в столичния кв. \"Красно село\" редовно ставали неволни свидетели на домашните им свади и побои и намирали кръв по асансьора. В най-любовния сезон чалгаджийката мазохистка ще рапортува пред зрителите своя прочит на крилатата фраза \"Бий ме, обичам те\" срещу хонорар от 40 бона. Сигурна за Къщата е и най-досадната персона Миглена Каканашева-Мегз. За истеричната дизайнерка, която наскоро се снима в клип секунди след като камион едва не отнесе джипа й, се твърди, че е имала вземане-даване със сина на Ахмед Доган - Демир. Тя ще се прави на клоун и в Къщата, като се твърди, че е успяла да си издейства хонорар от 120-130 бона. Според източници на \"Ретро\" сред най-добре заплатените звезди тази есен ще бъде и ливанската диетоложка Енджи Касабие. В последната година сексапилната докторица бе и в рая, и в ада. Точно преди 12 месеца Енджи се омъжи за Мистър Ливан Рабия ел Зейн, след което я сполетя най-голямото щастие за една жена - да научи, че чака рожба. Щастието за Касабие бе двойно, тъй като се оказа, че е бременна с близнаци. Специалистката по хранене обаче така и не дочака да прегърне рожбите си, тъй като след лекарска грешка, за да спасят живота й, се наложи да абортира децата си. Диетоложката смята, че някой е направил магия на нея и на съпруга й. \"След като се оженихме, купихме апартамент в Бейрут, но ни измамиха. Откраднаха ни парите за него и сега водим дела в съда. Колата на мъжа ми се счупи, а майка му получи сърдечен удар. Аз влязох в болница, лежах 3 месеца, една от докторките ме зарази с грип и после загубих бебетата. Не вярвах нито в уроки, нито в магии или подобни неща, но...\", споделя Касабие, като всички подробности за сполетелите я нещастия тя ще издаде във \"ВИП Брадър\", за което ще получи 100 хил. лева. Бивша двойка ще спи под един покрив край Нови хан. Репортерът на Милен Цветков - Даниел Петканов, и манекенката Александра Богданска ще си уреждат публично сметките след скандала помежду им от края на миналата година. Близки до миската издават, че тя е подготвила добре изпипана тактика, с която да си върне за униженията от страна на бившия си. Петканов опита неуспешно да съсипе кариерата й, след като тя му изневери с по-богат и по-добре изглеждащ чужденец. Даниел разпространи лични интимни снимки на Алекс с новия й приятел и се опита да настрои цяла България срещу нея. В крайна сметка обаче й \"изписа\" вежди и след любовния скандал Богданска прибира тлъсти пачки от телевизионни и моделски ангажименти. Александра е с още едни гърди напред пред репортера, тъй като ще получи 80 хил. лева за участието си във \"ВИП Брадър\", а той е по-зле заплатеният от двамата, с 20 бона по-назад. След Валентин Михов и Ваня Джаферович, които вече участваха, трети футболист ще запише името си в историята на риалитито. Става въпрос за българския двойник на Кристиан Роналдо - Даниел Златков. Твърди се, че бившият футболист на \"Пирин\" (Благоевград) е приел да влезе в шоуто, след като е уредил отношенията си с „Шахтьор“ (Солигорск). В беларуския клуб българинът премина през пролетта, но изобщо не разчитат на него. 80 хил. лева е хонорарът на Златков. С 20 бона по-малко щяла да бъде премията на светския журналист Антон Стефанов, който тази есен ще представи гилдията в „Брадъра“. Тони е в час с игричките на „Големия брат“, тъй като последните години се изявяваше като коментатор на шоуто в предаването на Гала. Освен това като дългогодишен журналист Стефанов знае всички тайни на звездите. Макар любовният \"Биг Брадър\" да бъде дълго рекламиран като сезона на плеймейтките, тази част от концепцията в крайна сметка е била променена, научи от сигурен източник \"Ретро\". Само една плеймейтка ще вирее под покрива на сплетните и скандалите - Мис Силикон Джулиана Гани, като се говори, че нейният хонорар ще бъде 40 бона. Какво е сестринска любов, и то между близначки, пък ще разказват младите певици Алекс и Влади. Къдрокосите възпитанички на Музикалното училище нашумяха с участието си в \"Х Фактор\". Те са се съгласили да рефрешнат славата си за по 20 хилядарки за всяка.", "date": "2017.09.09", "title": "ЕКСКЛУЗИВНО В ПИК И \"РЕТРО\"! Раздават 1.5 млн. лева хонорари за \"ВИП Брадър\" - ето кои са участниците"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%85%D0%BB%D1%8F%D0%B1%D1%8A%D1%82-%D0%BF%D1%80%D0%B0%D0%B2%D0%B8-%D1%80%D0%B0%D0%BA%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-news689169.html", "text": "Шоколад, бисквити и бял хляб са храни, които пациентите с рак трябва да избягват. Те могат да направят болестта по-тежка и по-смъртоносна, казват онколозите. Вредната съставка, която ги прави опасни при рак, се съдържа в палмовото масло, което пък масово се слага в този тип храни. Има го и в други хранителни изделия и дори в някои козметични консумативи. Ето и каква е връзката с рака. Съставката стимулира протеина CD36 при хората. Този протеин, от своя страна, играе ключова роля за появата на метастази в тялото. Учените се надяват, че благодарение на тяхното откритие ще се развият нови методи за лечение на рака. Може да се намери и начин да се предотврати разпространението на рака към жизненоважни органи. Освен палмовото масло има и други стандартни хранителни мазнини, които също стимулират CD36, което позволява на раковите клетки да се разпространяват. Много от тях се съдържат в мазните храни. Изводите на учените са повече от любопитни, защото в развитите страни расте както броят на болните от рак, така и консумацията на наситени мазнини и захар. Мазнините са необходими за организма, но прекаляването с тях може да се отрази зле на здравето.", "date": "2017.09.09", "title": "ШОКИРАЩО! Хлябът прави рака смъртоносен"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%B0%D0%B4%D0%B5%D0%B2-%D1%85%D0%B2%D1%8A%D1%80%D0%BB%D0%B8-%D0%B2-%D1%81%D0%BC%D1%83%D1%82-%D1%85%D0%BE%D1%80%D0%B0%D1%82%D0%B0-%D1%81-%D0%BF%D0%BE%D1%81%D1%82-%D0%B7%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D0%BD%D0%B8%D0%BC%D0%BA%D0%B0-news689243.html", "text": "Поклон пред всички невинни жертви преди и след 9-ти септември, пред всички загинали с мисъл за България. Това написа в профила си в социалната мрежа Фейсбук президентът Румен Радев по повод днешния 9 септември. \"Продължавам да вярвам в това, което написах преди година по повод днешната дата: \"В обществото ни 9-ти септември винаги е бил разделителна линия. Страните имат своите необорими мотиви. Хората, върху които тази дата е дала отражение, имат своята памет за нея. Какво е 9-ти септември - дата на революция или преврат? За мен е нито едно от двете. Тя е повод единствено за помирение. Повод да проявим мъдрост и най-сетне да направим крачката към едно съзидателно помирение с миналото. Дължим го на себе си...“ Поклон пред всички невинни жертви преди и след 9-ти септември, пред всички загинали с мисъл за България.", "date": "2017.09.09", "title": "ГОРЕЩО! Президентът Радев хвърли в смут хората с пост за 9 септември (СНИМКА)"}
{"url": "http://pik.bg/%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D1%82%D0%B5-%D0%B0%D0%BA%D0%BE-%D0%B8%D1%81%D0%BA%D0%B0%D1%82%D0%B5-%D0%B1%D1%8A%D1%80%D0%B7-%D0%BE%D1%82%D0%B3%D0%BE%D0%B2%D0%BE%D1%80-%D0%BD%D0%B0-%D0%B2%D0%B0%D1%88-%D0%B2%D1%8A%D0%BF%D1%80%D0%BE%D1%81-news689214.html", "text": "Ако желаете бързо да ви отговорят на зададен от вас въпрос, движeте ръцете и главата си - те ускоряват комуникацията, установиха германски учени, цитирани от в. \"Дейли мейл\" и БТА. Когато хората общуват, репликите се разменят доста бързо, като те обикновено са разделени от интервал от 200 милисекунди. Но германски учени от екипа на д-р Юдит Холер от института \"Макс Планк\" установиха, че отговорът на събеседника може допълнително да се ускори, ако се и зползва жестикулиране. Тези визуални сигнали служат за ранното предупреждаване на отсрещната страна, че репликата е приключила и отговорът на нея е по-бърз. Жестовете с ръце и глава освен това ни помагат по-бързо да обработим или дори да предскажем съдържанието на информацията в репликата на събеседника. Поради тази причина жестовете са от голямо значение при общуването. Учените провели тестове със седем групи по трима участника. При общуването им те били заснети с три камери с висока резолюция в продължение на 20 минути. Специалистите внимателно анализирали времевите параметри на въпросите и отговорите и се оказало че те се скъсявали при използване на жестове", "date": "2017.09.09", "title": "Какво трябва да направите, ако искате бърз отговор на ваш въпрос"}
{"url": "http://pik.bg/%D0%B7%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D1%82-%D0%B7%D0%B0-%D0%BF%D1%80%D0%B8%D1%82%D0%B5%D0%B6%D0%B0%D0%BD%D0%B8%D0%B5-%D0%BD%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-news689212.html", "text": "37-годишна българка, както и 32-годишен гражданин на Мароко, бяха арестувани вчера в Ханя, след като в домовете на двамата бяха открити наркотици. Иззети са четири пакета, които съдържат общо 4 грама хероин и малко количество канабис. Друг 21-годишен българин е арестуван също вчера в района на Йерапетра отново за нарушаване на законите за наркотици. Полицаите от Отдела за сигурност от  Агиос Николаос и отдел за сигурност в Йерапетра, са иззели 39 грама канабис и 415 евро, от незаконни дейности, съобщава \"Български новини\" Предварителното разследване се извършва от отдела за наркотици и отдела по сигурност на полицейския участък на Агиос Николаос.", "date": "2017.09.09", "title": "Закопчаха българи на остров Крит за притежание на наркотици"}
{"url": "http://pik.bg/%D0%B6%D0%B5%D0%BB%D0%B5%D0%B7%D0%BE%D0%BF%D1%8A%D1%82%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D1%89%D0%B5-%D1%81%D1%82%D0%B0%D1%87%D0%BA%D1%83%D0%B2%D0%B0%D1%82-%D0%B2-%D0%BA%D1%80%D0%B0%D1%8F-%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news689178.html", "text": "Профсъюзът на железопътните работници в Испания ще обяви стачка на 29 септември в знак на протест срещу реструктурирането на ЖП-мрежата на страната, съобщава The Local, цитирани от Фокус. Манюел Николас Тагуас, генерален секретар на профсъюза заяви, че „няма друг избор, освен стачка“, след като са се провалили преговорите с министерството на публичните въпроси. Той каза, че от 2005 година насам железопътният сектор в Испания е лишен от над 6 000 служители.", "date": "2017.09.09", "title": "Железопътните работници в Испания ще стачкуват в края на септември"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BC%D0%B5%D0%BB%D0%B5-%D0%BD%D0%B0%D1%81%D1%80%D0%B5%D0%B4-%D0%BE%D0%B2%D1%87%D0%B0-%D0%BA%D1%83%D0%BF%D0%B5%D0%BB-%D0%B2%D0%B4%D0%B8%D0%B3%D0%BD%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BA%D1%80%D0%B0%D0%BA-%D1%81%D0%BD%D0%B8%D0%BC%D0%BA%D0%B8-news689293.html", "text": "Катастрофа вдигна на крак полицията в кв. \"Овча купел\", видя репортер на ПИК. Мелето е станало на едноименния булевард , близо до спирка, като автомобилът се е врязал в тротоара. За щастие пострадали няма.", "date": "2017.09.09", "title": "ПЪРВО В ПИК! Меле насред \"Овча купел\" вдигна полицията на крак (СНИМКИ)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%82%D0%B0%D0%BF%D0%B0-%D0%BD%D0%B0-%E2%80%9E%D0%BA%D0%B0%D0%BB%D0%BE%D1%82%D0%B8%D0%BD%D0%B0%E2%80%9C-%D0%BE%D0%BF%D0%B0%D1%88%D0%BA%D0%B0%D1%82%D0%B0-%D0%B5-6-%D0%BA%D0%BC-news689232.html", "text": "На българо-сръбската граница трафикът е интензивен, на ГКПП \"Калотина\" има 6 км колона от леки автомобили на изход. Това съобщиха от пресцентъра на ГД \"Гранична полиция\". Препоръчва се използването на алтернативни маршрути през ГКПП \"Стрезимировци\". На българо-гръцката граница трафикът е интензивен на изход за леки автомобили на ГКПП \"Кулата\", има 3 км колона, на ГКПП \"Маказа\" има 2 км. Препоръчва се използването на алтернативни маршрути през ГКПП \"Илинден\", ГКПП \"Капитан Петко войвода\", ГКПП \"Златоград\" и ГКПП \"Ивайловград\". На българо-румънската граница, на ГКПП \"Дунав Мост - Видин\" има образувала се колона от около 1 км от товарни автомобили на изход. На българо-турската граница на ГКПП \"Малко Търново\" има интензивно движение от леки автомобили на изход. На българо-македонската граница трафикът е нормален на всички ГКПП. Фериботът Оряхово-Бекет работи само през деня поради ниското ниво на р. Дунав.", "date": "2017.09.09", "title": "ВАЖНО! Тапа на „Калотина“, опашката е 6 км"}
{"url": "http://pik.bg/%D0%BD%D0%B0-%D1%82%D0%B0%D1%82%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%BE-%D0%BE%D1%80%D1%85%D0%B0%D0%BD-%D0%BC%D1%83%D1%80%D0%B0%D0%B4-%D1%81%D0%BA%D0%BE%D1%87%D0%B8-%D0%BD%D0%B0-%D1%85%D0%B5%D0%BA%D0%B8%D0%BC%D1%8F%D0%BD-%D0%B8-%D0%B1%D0%B8-%D1%82%D0%B8-%D0%B2%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%B0%D0%BB%D0%B0%D0%B2%D0%B0%D1%82%D0%B0-%D1%81%D1%83%D0%B7%D0%B0%D0%BD%D0%B8%D1%82%D0%B0-news689224.html", "text": "Ето какво написа Орхан Мурад: Орхан Мурад написа гневно отворено писмо във Фейсбук, с което да защити невръстната си дъщеря Сузанита, която се превърна в скандала на годината. 14-годишната девойка се снима по бельо, прави нецензурни жестове, пее скандални песни, пуши трева и сменя гаджета като носни кърпички. Като дъщеря на известен изпълнител тя няма как да е вън от медийното пространство и всяка нейна крачка се следи отблизо. Кой беше този, който гостуваше на Хекимян по БТВ, заедно с Кали тази сутрин (на 6 септември - б.р). И съвсем безотговорно се изцвъка на темата Сузанита. Че видите ли - родителите й трябвало да се глобят с хиляди левове, за това, че тя си надула устните със силикон. Ами ако не е вярно бе задник?! Ти ще ми платиш ли хиляди левове. Говорите с гъзовете си. И във ВИП брадър щеше да участва - даже и хонорар й определиха и какво ли не!!! А бе спрете се бе! Гледайте родината отива на кино! А вие само цвъкате ли, цвъкате словесни изпражнения и се занимавате с глупости. И на Хекимян писах - приятели сме във фейса, но не ми отговори. Е! Нали стана интересно предаване - майната му, че за пореден път, несправедливо се засегнаха невинни хора!! Жалко за тази държава и за този народ! Това написа Орхан Мурад на страницата си във Фейсбук и отдолу допълни с коментар: \"Няма смисъл да коментирате. Знам някои коментари какво ще представляват. Няма да отговоря на нито един. И стига с въпроси от сорта \"Ти като не виждаш, как пишеш и четеш?\". Не ми показвайте ниското си интелектуално ниво, няма смисъл. Всичко е ясно\".", "date": "2017.09.09", "title": "НА ТАТЕ МОМИЧЕТО! Орхан Мурад скочи на Хекимян и Би Ти Ви заради палавата Сузанита"}
{"url": "http://pik.bg/%D0%B8%D0%BC%D0%B0-%D0%BD%D0%B0%D1%87%D0%B8%D0%BD-%D0%B5%D1%81%D0%B5%D0%BD%D0%BD%D0%B0-%D0%B4%D0%B8%D0%B5%D1%82%D0%B0-%D1%81-%D0%B3%D1%80%D0%BE%D0%B7%D0%B4%D0%B5-%D1%82%D0%BE%D0%BF%D0%B8-%D0%BF%D0%BE-1-%D0%BA%D0%B3-%D0%BD%D0%B0-%D0%B4%D0%B5%D0%BD-news689174.html", "text": "Есента е най-добрият сезон за отслабване, защото на трапезата има много свежи плодове, сред които и един по-специален – гроздето. За неговите прочистващи свойства сме чували много, но безразборното му хапване невинаги дава нужния резултат. При спазването на режим с грозде количествата и честотата на ядене са най-важни. Гроздето представлява плод без мазнини, холестерол и натрий. Химичният му състав зависи от сортовете, от степента на зрялост, начина на отглеждане и почвата. Гроздето спада към най-хранителните плодове, защото захарите в него са изключително концентрирани – от 13 до 24%. Източник е на манган, витамин В12, калий и витамин C. Около 100 грама грозде съдържат само 62 калории, които изгаряме точно за времето, в което си мием зъбите. Диетата с грозде е прочистваща и спада към бързите диети за отслабване. Чрез нея можете да свалите между 0,500 кг и 1 кг на ден. Диетата е най-добре да се направи с червено грозде, защото е по-богато на антиоксиданти. Гроздето е богато на много калий, което го прави отличен диуретик. Съдържа фибри, които стимулират чревния тракт, а същевременно ни помага да се чувстваме по-сити. Диетата с грозде не трябва да се провежда повече от 3 дни. След това трябва да минете на балансирано и здравословно хранене. Състои се в това да ядете между 1,5 кг и 3 кг дневно, като ги разпределите през деня. Закуска: предпочитана напитка, кафе или чай, с подсладител + грозде. Обяд: супа със сухар + грозде. Следобедна закуска: предпочитана напитка, кафе или чай, с подсладител + грозде. Вечеря – неподправена салата, чисто печено месо или риба + грозде. Може да ядете грозде между сутрешната закуска и обяда, както и като следобедна закуска. Имайте предвид, че свалените килограми са течности, а не мазнини. Диетата е много подходяща за прочистване на организма, затова не я удължавайте повече от 3 дни. Докато я спазвате, пийте възможно най-много вода, за да подсилите ефекта на отслабването.", "date": "2017.09.09", "title": "ИМА НАЧИН! Есенна диета с грозде топи по 1 кг на ден"}
{"url": "http://pik.bg/%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D1%81%D0%B0-%D0%BD%D0%BE%D0%B2%D0%B8%D1%82%D0%B5-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8-news689235.html", "text": "9 септември 1944 г. - началото на комунистическия диктаторски режим в България. Тогава – комунистите са малцинство в отечествения фронт, но са най-агресивни и яростни. С подкрепата на войските на СССР избиват, разстрелват и вкарват в концлагери собственици, интелигенция и всеки който е против БКП. Отнемат собствеността. Хората са вцепенени от страх и по заповеди излизат на митинги на жълтите павета в подкрепа на БКП. Който не възхвалява БКП е обявен за враг народен – колак и капиталист. Лидери на БКП с финансовата и идеологическа подкрепа на СССР започват масово промиване на мозъците на хората, че отнемането на собствеността и диктаторския режим е в полза на човека и бъдещите поколения. България се превръща в затвор за целия български народ за 45 години. Тя е оградена с телени огради, над които дори птичка не може да прехвърчи към съседни държави, камо ли човек да премине. Управлява диктаторския режим на БКП. Днес - зеления октопод отнема собствеността. Промива мозъците на хората, с финансовата и идеологическа подкрепа на Сорос и неолибералите, че отнемането на собствеността е в полза на човека и бъдещите поколения. Знамето на БКП е заменено със знамето на „природозащитата”. Митингува на жълтите павета в подкрепа на отнемането на собствеността в полза на „природата”. Всеки, който се обявява против шепата агресивни и яростни „природозащитници” е заклеймяван, като враг на природата – олигарх и мутра. Ще допуснем ли човека да бъде сочен за враг на природата и прогонван от родината си, а България да се превърне в резерват, в който дори и птичка не може да долети, камо ли човек да дойде? Ще допуснем ли зеления октопод да завладее нашата държава?", "date": "2017.09.09", "title": "Зелените са новите комунисти "}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B5%D1%80%D0%B5%D0%B2%D0%B0%D0%BD-%D0%B2%D0%B7%D1%80%D0%B8%D0%B2%D0%B8%D1%85%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82-news689201.html", "text": "Неизвестни са взривили рано тази сутрин банкомат в центъра на Ереван, като са успели да откраднат 2 милиона драма (около 4 100 долара), съобщава РИА Новости, като се позовава на информация на ръководителя на Следствения комитет на Армения Сона Трузян. Той уточнява,престъпниците са взривили банкомата, използвайки газова бутилка и добавя, че все още е рано да се дават повече подробности по разследването. То се води от следствения отдел към административните райони Кентрон и Норк-Мараш.", "date": "2017.09.09", "title": "Екшън! В центъра на Ереван взривиха банкомат"}
{"url": "http://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B2-%D0%B1%D0%BE%D0%BB%D1%8F%D1%80%D0%BE%D0%B2%D0%BE-%D0%B7%D0%B0%D0%BF%D0%BE%D1%87%D0%B2%D0%B0%D0%BC%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%E2%80%9E%D0%BD%D0%BE%D0%B2-%D0%BC%D0%BE%D0%B4%D0%B5%D0%BB-%D0%BD%D0%B0-%D0%BC%D0%B5%D1%81%D1%82%D0%BD%D0%B0-%D0%B2%D0%BB%D0%B0%D1%81%D1%82%E2%80%9C-news689237.html", "text": "„Днес сме на посещение в 5 общини в област Ямбол – Стралджа, Елхово, Болярово, Тунджа и Ямбол. Срещаме се с жителите им, с кметове и общински съветници. От Болярово обявяваме началото на национална кампания „Нов модел на местна власт“, която ще приключи с предложение за изцяло нов закон за местното самоуправление и местната администрация“. Това заяви лидерът на БСП Корнелия Нинова пред обществеността в Болярово, където от 1990 г. досега общината се управлява от кмет на БСП и са с най-високи резултати на последните избори. Тя подчерта, че държавата абдикира от отговорностите си към общините и постонно им прехвъря задължения без да им осигурява финансиране. „Правителството на Бойко Борисов отпуска средства с постановления само на общини по свой избор, за което сме сезирали Конституционния съд. Регионалните различия между големите и малки общини растат“, каза още председателят на левицата. Нинова добави, че две години вече програмите за развитие на селските райони и човешките ресурси не могат да стартират, а проектите на малките общини се отхвърлят поради малия брой жители, но и там живеят българи, които имат равни права със своите сънародници. По думите й граничните и високопланински общини са напълно изолирани и изоставени. „Всички тези проблеми водят до обезлюдяване и демографски срив. Започваме регионални и национални срещи с кметове и общински съветници за обсъждане и изготвяне на изцяло нов закон за местното самоуправление и местната администрация, с който да преложим нов модел за силна местна власт с възможности за реално решаване на ежедневните проблеми. Каним всеки представител на местната власт, независимо от партийната му принадлежност, който има предложения, да се включи в тези разговори“, заключи Корнелия Нинова.", "date": "2017.09.09", "title": "Корнелия Нинова в Болярово: Започваме национална кампания „Нов модел на местна власт“"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B5%D1%8F%D0%BD-%D0%B4%D0%BE%D0%BD%D0%BA%D0%BE%D0%B2-%D1%81-%D0%BA%D1%83%D0%BF-%D1%81%D0%B5%D0%BC%D0%B5%D0%B9%D0%BD%D0%B8-%D1%82%D0%B0%D0%B9%D0%BD%D0%B8---%D1%89%D1%8F%D0%BB-%D0%B4%D0%B0-%D1%81%D1%82%D0%B0%D0%B2%D0%B0-%D1%81%D1%8A%D0%B4%D0%B5%D0%B1%D0%B5%D0%BD-%D0%BB%D0%B5%D0%BA%D0%B0%D1%80-%D1%83%D0%BD%D0%B8%D0%BA%D0%B0%D0%BB%D0%BD%D0%B8-%D1%81-news689186.html", "text": "Две години по-голямата му сестра обаче го навила да опита късмета си в НАТФИЗ. Семейството на Донков днес живее в малко селце до Белоградчишките скали – Пролазница. Ходел им на гости за всеки по-голям празник. Най-обичал големите софри с дивеч, хванат лично от вуйчо му. Когато дошъл да студентства в София, всяка седмица майка му му пращала кюфтета от диво прасе, сърнешко или заек, с които черпел колегите си наред. Жените у тях били факири в кухнята и Деян много искал да им подражава. Първият му опит да сготви гювеч обаче завършил с пламъци и черен дим. Сега приготвял храната предимно на фурна, защото от няколко години страдал от остър колит. Донжуанът поддържал фигура не само със здравословни храни, но и с тренировки. Преди всяко излизане на сцена Деян имал строг ритуал, който спазвал. В гримьорната си държал въже, на което скачал 10 минути преди старта на постановката. Правел лицеви опори и коремни преси и задължително се молел. Към религията се обърнал след проблемното раждане на първия му син от актрисата Анастасия Ингилизова. През миналото лято актьорът се сдоби и с втора мъжка рожба от настоящата си партньорка Радина Кърджилова. Деян Донков отбелязва рожден ден на финалната права на лятото. По традиция и тази година секссимволът на Народния театър ще празнува край вълните. С половинката му Радина Кърджилова са собственици на симпатична каравана, която всеки сезон паркират на къмпинг „Градина“. Там актьорът запълвал времето си с гмуркане, каране на сърф и други естремни атракциони. Заради авантюристичния си дух си докарал много травми. Още като малък, роденият във Видин артист, бил твърде палав и правел щуротии по Дунава. Сега имал проблеми с коленете и му се налагала сложна операция на минискуса. Преди да се увлече по сцената, обичал да е център на внимание. Разказвал на връстниците си измислени истории и те го слушали в захлас. Мечтаел обаче да стане съдебен лекар като майка си, а после полицай или следовател, какъвто бил баща му.", "date": "2017.09.09", "title": "САМО В ПИК И \"РЕТРО\"! Деян Донков с куп семейни тайни - щял да става съдебен лекар (УНИКАЛНИ СНИМКИ)"}
{"url": "http://pik.bg/%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8-%D1%81%D1%8A%D0%B4-%D0%BE%D1%81%D1%8A%D0%B4%D0%B8-11-%D1%87%D0%BE%D0%B2%D0%B5%D0%BA%D0%B0-%D0%BD%D0%B0-%D1%81%D0%BC%D1%8A%D1%80%D1%82-%D0%BF%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-news689217.html", "text": "Наказателен съд в египетската провинция Гиза осъди 11 човека на смърт по обвинения в терористична дейност, съобщава Известия. Предстои присъдата да бъде потвърдена от Върховното мюфтийство в страната. Според информацията всички осъдени са били членове на терористичната групировка „Клетка Гиза“. Подсъдими по това дело са били общо 26 човека. Обвиненията срещу тях са за създаване на екстремистка терористична групировка и организиране на терористични актове на територията на Египет. Присъдите на останалите подсъдими ще бъдат обявени на 22 октомври. Тогава ще бъде обявено и окончателното решение по отношение на 11-те осъдени на смърт.", "date": "2017.09.09", "title": "Египетски съд осъди 11 човека на смърт по обвинения в тероризъм"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%82%D0%BE%D0%BA%D0%BE%D0%B2-%D1%83%D0%B4%D0%B0%D1%80-%D1%81%D1%80%D0%B8%D0%BD%D0%B0%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%E2%80%9E%D0%BA%D0%B0%D0%BB%D0%BE%D1%82%D0%B8%D0%BD%D0%B0%E2%80%9C-%D0%B2%D0%B5%D1%87%D0%B5-%D0%B5-%D0%BE%D0%BF%D1%80%D0%B0%D0%B2%D0%B5%D0%BD%D0%B0-news689238.html", "text": "Токов удар е преустановил за кратко преминаването през ГКПП \"Калотина\" и е станал причина за образуването на 6-километрова колона от леки автомобили. Това съобщиха за Фокус от пресцентъра на МВР. От там уточниха, че към момента работа на пункта е възстановена и опашката от чакащи автомобили се е изтеглила.", "date": "2017.09.09", "title": "ВАЖНО! Токов удар сринал системата на „Калотина“, вече е оправена"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D1%81%D0%BF%D0%B8%D1%81%D1%8A%D0%BA-%D1%81-5-000-%D0%BC%D0%B8%D1%88%D0%B5%D0%BD%D0%B8-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-news689127.html", "text": "При антитерористична акция в Германия спецчастите са попаднали на шокиращ списък с 5 000 потенциални мишени, включително и 100 политици, съобщи Ройтерс, цитиран от Фокус. Акцията е била проведена в Мекленбург-Ворпомерн, като е била насочена  срещу двама души, заподозрени за терористични връзки и намерения. Единият от заподозрените е бивш полицай, разкриват източници от силите за сигурност. Той е използвал служебния си компютър, за да търси адресите на политическите си опоненти. Акцията се е случила на 28 август, но едва сега излиза информация за нея. От Федералната прокуратура заявяват, че заподозрените, които са се притеснявали, че мигрантите ще превземат страната, са започнали да складират храна и амуниции. Освен това, те са разработили боен план.", "date": "2017.09.09", "title": "Шокиращо! В Германия откриха списък с 5 000 мишени на терористи"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%B4%D0%B6%D0%B8%D0%BD%D0%BE-%D0%B1%D0%B8%D0%B0%D0%BD%D0%BA%D0%B0%D0%BB%D0%B0%D0%BD%D0%B0-%D1%81-%D0%BF%D0%BE%D0%BA%D1%8A%D1%80%D1%82%D0%B8%D1%82%D0%B5%D0%BB%D0%BD%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D1%88%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-%D0%BC%D0%B5-%D0%B4%D1%80%D0%BE%D0%B3%D0%B8%D1%80%D0%B0%D1%85%D0%B0-%D1%81--news689056.html", "text": "Шестте месеца, през които бе буквално сглобен с множество операции след катастрофата в Чикаго през март миналата година, Джино Бианкалата е бил дрогиран ежедневно с огромни дози морфин. Той се използва в медицината като обезболяващо, но приятните изживявания, които поражда, и зависимостта, в която човек изпада при редовното му приемане, го поставят в групата на наркотичните вещества. \"На всеки 8 минута ми вливаха морфин, понеже болките бяха ужасяващи. Представете си, 6 месеца всеки Божи ден на морфин! Стигна се до момент, в който започнах да халюцинирам. По принцип лекарите казаха, че постепенно трябва да ми се намали дозата и ще отвикна. Но аз си казах, че ще спра морфина изведнъж, защото наистина се изплаших за себе си. Четири дни не знаех на кой свят се намирам\", разкрива победителят от \"ВИП Брадър 2015\" пред \"Жълтите новини\". Вижте цялото интервю, за да научите защо Джино напъди милионерката от Лас Вегас Изабела Родес, има ли сърцето му нова господарка, с какво го разочароваха българските жени...", "date": "2017.09.09", "title": "ЕКСКЛУЗИВНО В ПИК TV! Джино Бианкалана с покъртително признание\": Шест месеца ме дрогираха с морфин - шокиращи разкрития само в \"Жълтите новини\""}
{"url": "http://pik.bg/%D1%86%D0%B5%D0%BD%D0%BA%D0%BE-%D1%87%D0%BE%D0%BA%D0%BE%D0%B2-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%B2%D0%B5%D1%80%D0%B1%D1%83%D0%B2%D0%B0-%D1%81%D1%8A%D1%81-100-%D0%BB%D0%B5%D0%B2%D0%B0-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D1%81%D1%80%D0%B5%D1%89%D1%83-%D1%81%D0%B8%D0%BD%D0%B0-%D0%BC%D1%83-news689219.html", "text": "В добро здравословно състояние, Ценко Чоков се включи активно в процеса срещу него и на заседанието в петък в спецсъда , научи „Конкурент”. Едва преди три седмици кметът на Галиче поиска от магистратите да бъде освободен от ареста заради общо 14 заболявания, от които е заболял при престоя си зад решетките. Висока кръвна захар, подагра, полиневропатия, високо кръвно, коксартроза, разширяване на черния дроб, камъни в бъбреците, дископатия, завишен холестерол, увреден слухов и очен нерв мъчели Чоков, оплака се самият той. Заради притеснително кървене от ануса магистратите все пак решиха да го пратят в МВР болница за допълнителни изследвания. В залата на спецсъда вчера Чоков показа завиден хъс и активно участваше в разпита на всеки един от свидетелите, даващи показания срещу него. Той дори стигна до скандал с наскоро пребития свидетел Емил Марков,съобщава \"Конкурент\". Със 100 лева Ценко Чоков опитал да вербува свидетел срещу пребит от сина му студент.Това стана ясно по време на поредното заседание в спецсъда срещу Ценко Чоков. Заедно със сина си Мартин и още шестима души са обвинени в лихварство, рекет, палежи, побоища и отвличания. За смешния подкуп разказа Дейвид Тодоров. Младежът обясни как през пролетта на 2016 г. бил заплашен от Ценко Чоков да каже в полицията, че е видял как братовчед му Радослав Илиев продава трева. Предложени са му и 100 лева, ако свърши работата. Давид категорично отказва и отива директно в районното управление да подаде жалба. \"Влизайки в сградата на полицията, униформеният Николай Митов ме предупреди, че като изляза, Ценко Чоков ще ме пребие за това, че пускам жалба срещу него\", обясни Дейвид пред спецмагистратите. \"От януари 2017 г. съм в тежък конфликт и с двамата си братовчеди Радослав и Искрен Илиеви, тъй като са се продали на Ценко Чоков\", обясни свидетеля. \"Заплашват ме с ножове, защото съм свидетел по делото, искат да ме убият. Радослав бе пребит от Мартин, но после нещата се обърнаха. И Искрен и Радослав си смениха показанията\", разказа още Дейвид. Радослав Илиев стана медийно известен, след като през януари 2016 г. в национален ефир разказа как Мартин Чоков го е пребил. \"Спира срещу мен, на майка ме псува, мангал ми вика, слиза от колата, аз го питам защо го прави това, той въобще не ми отговори и ме удари. Качи се в колата и каза, че другия път ще бъде повече\", обясни тогава момчето. След като е ударен с юмрук в лицето, Радослав Илиев пада на земята и си удря главата, откаран е по спешност в болницата в Бяла Слатина, където едва се възстановява след две операции на главата. Пострадалият внася жалба в полицията, води се и дело, по което Радослав Илиев търси 20 000 лева обезщетение за побоя. Изненадващо на едно от заседанията на спецсъда Радослав тотално обърна своите показания и обясни как никога не е бил удрян от Мартин Чоков. \"Ценко Чоков им е дал пари, за да си променят показанията. Те ми казаха, че им е платено, после си влошихме отношенията\", разказа още Дейвид. 18-годишното момче обясни още, че за назидание са го набедили за палежа на кола в селото. \"Без свидетели, казаха че съм запалил колата на Георги Петров- Лимонката, който е близък с Ценко Чоков. Сега се води дело срещу мен\", обясни още Давид Тодоров. След него на свидетелската скамейка застана и Момчил Илиянов. Младото момче продължи да разказва за безчинствата на Ценко Чоков и отрочето му Мартин: \"Както си вървяхме по улицата аз и приятелите ми Ивайло Кочалски и Питър Радулов, на улицата спря бяла кола. Караше я Димитър, с него бяха Мартин Чоков и Иван Тодоранов. Тримата изскочиха от колата, издърпаха Питър и започнаха да го бият, след което го натовариха в багажника на автомобила и отпрашиха\", обясни Момчил Илиянов. Младежът бе категоричен, че дори не му е хрумвало да се обади в полицията.\"Бях се паникьосал, много се изплаших\", категоричен бе Илиянов.", "date": "2017.09.09", "title": "Ценко Чоков опитал да вербува със 100 лева свидетел срещу сина му"}
{"url": "http://pik.bg/%D0%B8%D0%BD%D0%B2%D0%B0%D0%B7%D0%B8%D1%8F-%D1%81%D0%BF%D0%B8%D0%BF%D0%B0%D1%85%D0%B0-%D1%80%D0%B8%D0%B1%D0%B0%D1%80%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%81%D1%8A%D1%81-120-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BA%D1%80%D0%B0%D0%B9-%D1%88%D0%B0%D0%B1%D0%BB%D0%B0-news689248.html", "text": "Два плавателни съда с общо 217 нелегални мигранти на борда са били задържани през последните 24 часа в Черно море при опит да достигнат бреговете на Румъния, съобщава в. “Ромъния либера”, цитиран от БТА. В първия случай става въпрос за рибарски кораб със 120 души на борда: който се намирал в района на българския град Шабла и се насочвал към румънски териториални води. Плавателният съд бил задържан късно снощи от бреговата охрана до пристигането на кораби на турската брегова охрана, които поели мигрантите и плавателния съд. Рано тази сутрин граничните полицаи открили друг плавателен съд на около една морска миля от румънско-българската морска граница и от българския бряг, който се движел в посока към румънския бряг. Рибарският кораб бил ескортиран от бреговата охрана до пристанище Мангалия. На борда му имало 97 души (40 мъже, 21 жени и 36 деца), които заявили, че са граждани на Иран и Ирак. Подобни случаи имаше и на 3 септември, както и на 20 и 11 август, когато румънските власти задържаха плавателни съдове съответно с 87, 69 и 70 нелегални мигранти на борда в териториалните води на Румъния, напомня ТАСС.", "date": "2017.09.09", "title": "ИНВАЗИЯ! Спипаха рибарски кораб със 120 мигранти край Шабла"}
{"url": "http://pik.bg/%D0%BA%D1%80%D0%B0%D0%B4%D0%BB%D0%B0-%D0%BF%D0%BE%D1%89%D0%B0%D0%B4%D0%B6%D0%B8%D0%B9%D0%BA%D0%B0-%D0%BC%D0%B0%D0%BC%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D1%82%D0%B5%D0%B3%D0%BB%D0%B8-%D1%8F%D0%BA%D0%BE-%D0%BF%D0%B0%D1%80%D0%B8-%D0%BE%D1%82-%D0%B2%D0%BB%D0%BE%D0%B3%D0%BE%D0%B2%D0%B5%D1%82%D0%B5-%D0%B8%D0%BC-news689249.html", "text": "Служител на пощите измамила пенсионерите от цяло село в Ямболско, съобщават от Нова телевизия. Хората от с. Зимница се оплакват, че спестяванията им липсват. Други се оплакват, че системно от пенсиите им са теглени пари. За всичко това пострадалите обвиняват пощаджийката Величка. Пострадалите разбрали последни, че парите им липсват. Пред медията 75-годишната жена от селото Мария коментира, че преди месец разбира, че е измамена. Оказва се, че спестовната й книжка е фалшива. Величка я лъжела, че внася пари по сметката. От 18 хил. лева останали само 5 хил, а разписаните тегления не са се случвали, обяснява Мария. Величка имала 26 г. стаж в пощите. През месец май е уволнена от Български пощи. Към момента никой не знае къде се намира Величка. Измамите се случвали като в продължение на години Величка не внасяла парите във влоговете на хората и не плащала сметките им за ток. Тя теглила суми от спестовни влогове на хората от селото чрез фалшиви документи. Неофициално сумата, която Величка е откраднала е около 400-500 хил. лева. От прокуратурата обаче са установили щети за около 40 хил. лв. Полицията призовават всички пострадали да се обърнат към прокуратурата и обещава справедливост. Величка не се е укрила. Миналата седмица тя е била разпитана и не е отрекла вината си. От Нова телевизия информират още, че Величка имала три апартамента в София и един в Пловдив, но имотите не са на нейно име.", "date": "2017.09.09", "title": "КРАДЛА! Пощаджийка мами пенсионери, тегли яко пари от влоговете им"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BC%D0%BB%D0%B0%D0%B4%D0%B8-%D0%BC%D1%8A%D0%B6%D0%B5-%D0%BD%D0%B0%D0%BB%D0%B8%D1%82%D0%B0%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%89%D0%B5-%D0%BA%D1%8A%D1%81%D0%B0%D1%82-%D0%BF%D0%B0%D0%B3%D0%BE%D0%BD%D0%B8-news689254.html", "text": "Полицаи от Търговище са били удряни и блъскани от двама мъже на 19 и 27 години, потвърдиха от Областната дирекция на МВР. При мелето са били скъсани и пагоните на един от служителите на реда. Малко преди полунощ в полицията получили сигнал за това че двамата са извършвали непристойни действия на паркинг пред една от големите търговски вериги. Според полицията, действията на двамата се отличавали с изключителен цинизъм, което е престъпление по чл. 325 от Наказателния кодекс, съобщава дарик. При идването на патрула на мястото, младежите опитали да избягат с дрифтове, тоест шофирали опасно. След като ги спрели и поискали документите им, двамата оказали яростна съпротива на служителите на реда. Започнали да ги блъскат и да им нанасят удари. Въпреки това, двамата са били задържани. Арестуваните са известни на полицията. По-младият има извършени редица кражби, а по-възрастният е бил залавян да управлява моторно превозно средство след употреба на наркотични вещества. С постановление на прокурор от Районната прокуратура в Търговище задържането им е удължено за срок до 72 часа.", "date": "2017.09.09", "title": "ЕКШЪН! Млади мъже налитат на полицаи в Търговище, късат пагони      "}
{"url": "http://pik.bg/82-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B1%D0%B0%D0%B1%D0%B0-%D0%BF%D0%B5%D0%BD%D0%BA%D0%B0-%D1%81%D0%BA%D0%BE%D1%87%D0%B8-%D1%81-%D0%B1%D1%8A%D0%BD%D0%B4%D0%B6%D0%B8-%D0%BE%D1%82-%D0%B0%D1%81%D0%BF%D0%B0%D1%80%D1%83%D1%85%D0%BE%D0%B2%D0%B8%D1%8F-%D0%BC%D0%BE%D1%81%D1%82-%D1%81%D0%BD%D0%B8%D0%BC%D0%BA%D0%B8-news689221.html", "text": "82-годишна жена от Варна скочи с бънджи от Аспаруховия мост във Варна, предаде Булфото. Баба Пенка е почетен член на клуб \"Адреналин\" и вече има над 50 скока с бънджи и с парашут, съобщава \"Булфото\". Скокът събра очите на няколко младоци, които събираха смелост да пробват адреналина си.", "date": "2017.09.09", "title": "82-годишната баба Пенка скочи с бънджи от Аспаруховия мост (СНИМКИ)"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B4%D0%B2%D0%B5-%D0%BA%D0%BE%D0%BB%D0%B8-%D1%81%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8-%D0%B2-%D1%82%D1%83%D0%BD%D0%B5%D0%BB-%E2%80%9E%D0%B6%D0%B5%D0%BB%D0%B5%D0%B7%D0%BD%D0%B8%D1%86%D0%B0%E2%80%9C-news689255.html", "text": "Два леки автомобила са катастрофирали в тунел „Железница“ на главен път Е-79, съобщава \"Фокус\". Според него има ранени. На място все още няма полиция или линейка. По думите му се е образувала колона от автомобили с дължина около 7-8 км в посока Благоевград.", "date": "2017.09.09", "title": "ВНИМАНИЕ! Две коли са катастрофирали в тунел „Железница“"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D0%B1%D0%B8%D0%B2%D1%88%D0%B0%D1%82%D0%B0-%D1%81%D1%8A%D0%BF%D1%80%D1%83%D0%B3%D0%B0-%D0%BD%D0%B0-%D1%81%D0%B5%D1%80%D0%B0%D1%84%D0%B8%D0%BC-%D0%B1%D1%8A%D1%80%D0%B7%D0%B0%D0%BA%D0%BE%D0%B2-%D1%86%D1%8A%D1%84%D0%BD%D0%B0-%D0%B4%D0%BE-%D1%80%D0%BE%D0%BD%D0%B0%D0%BB%D0%B4%D0%BE-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%B8%D0%BC-%D1%89%D0%B5-%D0%B2-news689054.html", "text": "Биляна, бившата съпруга на Серафим Бързаков, разцъфна до Роналдо! Не става дума за португалския национал Кристиано Роналдо, а за българското му копие - футболиста Даниел Златков. Както Агенция ПИК първа информира своите читатели, благоевградчанинът ще прекрачи Къщата на \"ВИП Брадър\" този понеделник. Двойникът на Кристиано обаче явно изобщо не си е губил времето покрая треньорската смяна в Шахтьор (Солигорск), която го остави на резервната скамейка, и се е пробвал в друго свое ампло - това на фотомодел. Светското предаване на ПИК TV \"Жълтите новини\" ще покаже ексклузивни снимки от рекламната сесия на българския Роналдо за козметиката с колаген от сьомга на Биляна Бързакова. На сантиметри от татуирания футболист, бившата ски бегачка буквално грее и заслепява с чар и сексапил. Очевидно е, че след развода си с бореца Серафим Бързаков тя е далеч по-красива и секси. Какво е новото хоби на най-желания столичен ерген - Демир Доган? Заради какви здравословни проблеми операция грози Лили Иванова? Какво стори от любов новата жена в сърцето на Влади Въргала и още светски сензации и клюки ще видите в новия брой на \"Жълтите новини\". :", "date": "2017.09.09", "title": "ЕКСКЛУЗИВНО В ПИК TV! Бившата съпруга на Серафим Бързаков цъфна до Роналдо! Снимките им ще ви шокират - плюс още сензации в \"Жълтите новини\""}
{"url": "http://pik.bg/%D1%8E%D0%BD%D0%B0%D0%BA-10-%D0%B3%D0%BE%D0%B4%D0%B8%D1%88%D0%B5%D0%BD-%D1%81%D1%82%D0%B0%D0%BD%D0%B0-%D0%BF%D1%8A%D1%80%D0%B2%D0%B8-%D0%B2-%D0%BD%D0%B0%D0%B4%D0%BF%D0%B8%D0%B2%D0%B0%D0%BD%D0%B5-%D1%81-%D0%B0%D0%B9%D1%80%D1%8F%D0%BD-%D0%B3%D0%BB%D1%8A%D1%82%D0%BD%D0%B0-%D0%BB%D0%B8%D1%82%D1%8A%D1%80-%D0%B7%D0%B0-%D1%81%D0%B5%D0%BA%D1%83%D0%BD%D0%B4%D0%B8-news689253.html", "text": "Близо 20 участници премериха сили в атрактивни състезания в Момчиловци по време на Третия фестивал на киселото мляко. Надпреварата бе за най-бързо изяждане на буркан кисело мляко и най-бързо изпиване на литър айрян. Млякото за състезанието бе осигурено от местни производители. В надпреварата се включиха малки и големи, заради което в последния момент бе променен регламентът. Журито реши да връчи две награди за победител - и при децата, и при възрастните. При надпиването с айрян първенци станаха 10-годишният Филип Левтеров от Варна и Николай Иванов от София, при възрастните. Най-бързо своето кисело мляко изяде Катерина Стойчева от Брестовица. Журито присъди и награда  за  Ванеса Димитрова от София, при по-малките участници. Победителите получиха парична награда и рекламни материали. Имаше и конкурс за най-добър производител на домашно кисело мляко и за най-бързо и вкусно приготвен таратор. Дияна Янчева се оказа най-добър майстор на закваската, а най-вкусния таратор спретна Радка Бакларова.", "date": "2017.09.09", "title": "ЮНАК! 10-годишен стана първи в надпиване с айрян, глътна литър за секунди"}
{"url": "http://pik.bg/%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8%D0%B5-%D0%BC%D0%B8%D1%88%D0%BE-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%BC%D0%B5%D0%BD-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B5-%D1%87%D0%B5%D1%80%D0%BD%D0%B0-%D0%B4%D0%B0%D1%82%D0%B0-news689261.html", "text": "За мен лично това е черна дата от българската история, която е свързана с ликвидацията на българската интелигенция и не само на интелигенцията, на маса невинни българи, които са били основата на обществото. Това коментира пред Фокус политическият анализатор проф. Михаил Константинов по повод събитията от 9 септември 1944 г. „Но причината 9 септември още да разделя хората и да бъде такъв противоречив даже за някои празник, за други черна дата, е това, че нашето общество не се раздели по достоен начин с тези страници от нашата история. Виновните не се покаеха, престъпниците не бяха наказани и няма как, докато това не се случи, ние да затворим тази страница“, заяви още той. „Аз не съм от хората, които мислят, че в социалистическа България всичко е било на 100 % лошо. И тогава са живели хора, и тогава са работили, и тогава са оставяли неща, които още ги виждаме. Но оценка истинска на тези събития не е дадена“, посочи проф. Константинов. По думите му това е причината да ни разделя тази дата. „В Чехия и в Полша, след като там паднаха комунистическите режими, беше решен въпросът. Беше описана вината, хората приеха това, което се случва. Ние историята не можем да я променим. Такава е тя. Истината е, че нас ни продадоха на Съветския съюз т.н. съюзници. Просто ние бяхме определени да станем част от съветския блок, както например гърците да станат част от западния блок, от НАТО. Така се случи“, отбеляза още той.", "date": "2017.09.09", "title": "ОТКРОВЕНИЕ! Мишо Константинов призна: За мен 9 септември е черна дата"}
{"url": "http://pik.bg/%D0%B2%D0%B0%D0%BD%D0%B4%D0%B0%D0%BB%D1%89%D0%B8%D0%BD%D0%B0-%D0%B1%D1%81%D0%BF-%D0%B8%D0%B7%D1%80%D0%B8%D0%B3%D0%BD%D0%B0-%D0%BD%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BE%D1%81%D0%BA%D0%B2%D0%B5%D1%80%D0%BD%D0%B8%D1%85%D0%B0-%D0%B1%D1%80%D0%B0%D1%82%D1%81%D0%BA%D0%B0%D1%82%D0%B0-%D0%BC%D0%BE%D0%B3%D0%B8%D0%BB%D0%B0-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81%D0%BD%D0%B8%D0%BC%D0%BA%D0%B8-news689263.html", "text": "Изрисуваха и оскверниха с неприлични надписи Братската могила в Асеновград. Това са установили днес асеновградски социалисти. За тях мястото е свято, където са заровени костите на 25 души- антифашисти. По думите им с подобни неприлични надписи, никога досега паметникът не е бил оскверняван. Социалисти от града смятат, че до този вандалски и недостоен за българското общество акт се е стигнало след медийни изявления срещу знаменитата за много българи дата 9 септември 1944 г. Те смятат, че е недостойно българи да се опитват да поругават паметници на хора, борили се срещу фашизма. Смятат за недостойно и антибългарско хора да се опитват да разделят обществото ни и да насаждат омраза. По този повод председателят на БСП-Асеновград Енко Найденов ще подаде сигнал до районна прокуратура и до МВР.", "date": "2017.09.09", "title": "ВАНДАЛЩИНА! БСП изригна: На 9 септември оскверниха Братската могила в Асеновград (СНИМКИ)"}
{"url": "http://pik.bg/%D0%BA%D1%83%D1%86-%D0%B4%D0%B5%D0%BD-%D1%82%D1%80%D0%B5%D1%82%D0%B8-%D1%81%D0%BA%D1%8A%D1%81%D0%B0%D0%BD-%D0%BA%D0%B0%D0%B1%D0%B5%D0%BB-%D0%BD%D0%B0-%D1%87%D0%B5%D0%B7-%D0%BE%D1%82-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B0-%D1%84%D0%B8%D1%80%D0%BC%D0%B0-%D1%81%D0%B0%D0%BC%D0%BE-%D0%B7%D0%B0-%D0%B4%D0%B5%D0%BD-news689256.html", "text": "Строителна фирма отново скъса кабел средно напрежение, собственост на ЧЕЗ Разпределение и остави без електрозахранване за 2 часа 1224 домакинства и стопански клиенти в съботния ден. Инцидентът възникна в 12:36 ч. днес. Засегнати бяха столичните квартали Бистрица, Младост 4, . Бункера и в.з. Малинова долина. Екипи на ЧЕЗ Разпределение предоставиха електрозахранване по резервна схема. Организирани са дежурни групи за възстановяване на повредите, след което ще бъде възстановена нормалната схема на електрозахранване, във връзка с което са възможни кратковременни оперативни превключвания. Това е третият повреден кабел на компанията само за днешния почивен ден. По-рано днес заради несъобразени строителни дейности без електрозахранване бяха клиенти на компанията в ж.к. Борово, ж.к. Красно село, кв. Манастирски ливади и Студентски град в София. ЧЕЗ призовава отговорните органи за контрол върху работата на строителните фирми, за да бъдат защитени интересите на българските граждани.", "date": "2017.09.09", "title": "КУЦ ДЕН! Трети скъсан кабел на ЧЕЗ от строителна фирма само за ден"}
{"url": "http://pik.bg/%D0%B0%D0%BA%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B5%D0%BC%D0%B1%D0%BB%D0%B5%D0%BC%D0%B0%D1%82%D0%B8%D1%87%D0%BD%D0%B8-%D1%84%D0%B8%D0%B3%D1%83%D1%80%D0%B8-%D0%BD%D0%B0-%D1%8A%D0%BD%D0%B4%D1%8A%D1%80%D0%B3%D1%80%D0%B0%D1%83%D0%BD%D0%B4%D0%B0-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news689210.html", "text": "При полицейски акции тази нощ на територията на Сандански са били задържани две емблематични фигури от ъндърграунда на региона – известният сводник от миналото Володя П. с прякор Вовката и Пламен И.- Камбоджата, съобщава struma.com. Вовката е бил задържан след преследване, след като шофирал \"неуверено\" по улиците на града. Полицаи направили опит да го спрат, но той не се подчинил и последвала гонка със сирени. Вовката е задържан в двора на къща срещу едно от училищата в Сандански и се оказало, че бяга от проверката, тъй като нямал книжка за управление на МПС. Малко след това бил задържан и известният дилър от курортния град Камбоджата. У него са намерени амфетамини и канабис. Автомобилът, който управлявал е бил с фалшиви номера. Така, че Камбоджата, който е арестуван в условията на условна присъда, вероятно ще влезе в затвора.", "date": "2017.09.09", "title": "Акция! Задържаха емблематични фигури на ъндърграунда в Сандански"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%BE-%D0%BF%D0%BE%D1%80%D0%BE%D0%B9-%D0%BF%D0%BE-%D0%BF%D0%BE%D0%B4%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%8F-%D0%BF%D1%8A%D1%82-%D1%81%D0%B8%D0%BB%D0%B5%D0%BD-%D0%B4%D1%8A%D0%B6%D0%B4-%D0%B8-%D0%B2%D1%8F%D1%82%D1%8A%D1%80-%D1%85%D0%B2%D1%8A%D1%80%D1%87%D0%B0%D1%82-%D1%82%D1%80%D0%B5%D0%B2%D0%B8-%D0%BF%D0%BE-%D0%BF%D1%8A%D1%82%D1%8F-news689260.html", "text": "Силна буря затруднява движението по Подбалканския път в района на Карлово, съобщава Фокус. Пороен дъжд, придружен от бурен вятър, се излива в Карловското поле. Видимостта по пътя между Калофер и Карлово е от 30 до 50 метра. На места от силните пориви на вятъра се образуват завихряния, които повличат треви и храсти. Водачите се призовават да шофират внимателно и със съобразена скорост.", "date": "2017.09.09", "title": "СТРАШНО! Порой по Подбалканския път! Силен дъжд и вятър, хвърчат треви по пътя!"}
{"url": "http://pik.bg/%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%81%D0%B8%D1%82%D0%B8-%D1%80%D0%B0%D0%B7%D0%B1%D0%B8-%D0%BB%D0%B8%D0%B2%D1%8A%D1%80%D0%BF%D1%83%D0%BB-%D0%BD%D0%B0%D0%B1%D1%83%D1%82%D0%B0-%D0%B8%D0%BC-%D0%BF%D0%B5%D1%82%D0%B8%D1%86%D0%B0-news689262.html", "text": "Манчестър Сити победи Ливърпул с 5:0 на своя стадион „Етихад“ в Манчестър в първия мач от 4-ия кръг на английската Висша Лига. По два гола за победата отбелязаха Жезус и Сане, а един добави Серхио Агуеро.", "date": "2017.09.09", "title": "Манчестър Сити разби Ливърпул, набута им петица "}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-10-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD-%D0%B8-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%B2%D0%BB%D0%B0%D0%BA-%D0%B2-%D1%85%D0%B0%D0%BD%D1%82%D0%B8-%D0%BC%D0%B0%D0%BD%D1%81%D0%B8%D0%B9%D1%81%D0%BA-%D0%B2%D0%B8%D0%B4%D0%B5%D0%BE-news689190.html", "text": "10 човека, три от които деца, са пострадали при катастрофа на товарен камион и пътнически влак в района на Югра, Ханти-Мансийск, съобщава ТАСС, позовавайки се на службата за извънредните ситуации на региона. „На регулирания железопътен възел Мегион – Нижневартовск, влак пътуващ по маршрута между Адлер и Нижневартовск се е сблъскал с товарен камион“, се посочва в официалното съобщение. Представители на Сибирския регионален център на Министерството на извънредните ситуации уточняват, че при инцидента няма дерайлирали вагони от влаковата композиция.", "date": "2017.09.09", "title": "Инцидент! 10 пострадали при катастрофа на камион и пътнически влак в Ханти-Мансийск (ВИДЕО)"}
{"url": "http://pik.bg/%D0%B1%D0%B5%D1%80%D0%BA%D0%BE%D0%B2%D0%B8%D1%86%D0%B0-%D0%BF%D1%80%D0%B8%D0%B5%D0%BC%D0%B0-%D0%BF%D1%8A%D1%80%D0%B2%D0%B8%D1%8F-%D0%BF%D0%BE-%D1%80%D0%BE%D0%B4%D0%B0-%D1%81%D0%B8-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%BD%D0%B0-%D0%B4%D1%83%D1%85%D0%BE%D0%B2%D0%B0%D1%82%D0%B0-%D0%BC%D1%83%D0%B7%D0%B8%D0%BA%D0%B0-news689141.html", "text": "Берковица ще бъде домакин днес на първия по рода си фестивал на духовата музика - БДМ ФЕСТ, съобщава Конкурент. Събитието започва, по програма, в 17:00 часа на площад „Йордан Радичков“ в града. Една от емблемите на града – Берковската духова музика, заедно с Община Берковица са организатори на първото издание на БДМ фестивала. Специални гости на събитието са оркестър „Дар-Мар“, Сърбия и Руслан Мъйнов. \"Елате на първия в Берковица фестивал на духовата музика. Очакваме Ви заедно да се веселим!\", призоваха организаторите на феста и обещаха много музика и незабравими емоции.", "date": "2017.09.09", "title": "Берковица приема първия по рода си фестивал на духовата музика"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%87%D1%80%D0%B5%D0%B7-%D0%B8%D0%BD%D1%82%D0%B5%D1%80%D0%B0%D0%BA%D1%82%D0%B8%D0%B2%D0%B5%D0%BD-%D0%B4%D0%BD%D0%B5%D0%B2%D0%BD%D0%B8%D0%BA-news689153.html", "text": "Българин превръща воденето на дневник в арт инсталация, представяйки една от най-иновативните страни в света – Швейцария, съобщава Би Ти Ви. Визуалният артист и дизайнер Райчо Станев прави с това още по-основателно твърдението, че родината ни може да се нарича Швейцария на Балканите. Станев създава своя проект „Хелвеция“ от малки открития чрез комбинация от снимки и бележки, водени в продължение на 30 дни, на 30 различни места в държавата на банките, шоколада, кравите и часовниците. Тези символи обаче са само туристическия поглед върху нещата. „Хората доизграждат представата за страната, а тях – хората, можеш да ги видиш най-добре, когато си у тях, на гости, в естествена страна“, разяснява идеята си Станев. По думите му неслучайно сравняват воденето на дневник с психоанализа, защото това доста добре помага за подреждането на мислите в главата на човека. „Една от изненадите бе, че успях да намеря неща, които ги има и у нас, и в Швейцария – не само в природата, но и сред хората“, разказва Станев. Нарича това „паралелни процеси, които са отвъд границата“. Примерите са няколко, но два от тях са особено впечатляващи. Единият е свързан с бита – в Швейцария се строят блокове, подобни на нашите панелки, но с доста по-добро качество на изпълнението. Другият пример касае отношенията между хората и звучи като откритие, а именно – че там можеш да си изградиш собствена мрежа от познати. „Това, което не ни помага да бъдем като Швейцария, е качеството - обобщава Райчо Станев. - Или другояче казано – качествените неща у нас не са често срещани. Последните години средното ниво се вдига, но критериите за масово качество са много занижени. Там, каквото и да се прави, се прави добре“, категоричен е той. Изцяло позитивно е сравнението в търсенето на допирни точки между България и Швейцария по отношение на културата и вглеждането й в по-малките неща, обяснява Ставев. В малкото селце Цортен се организира интересно събитие –  в една плевня идват хора, работят и излагат различни неща през уикенда. Подобно нещо има и в България, и се нарича Фестивал на козето мляко в село Горна Бела речка. Не по-малко любопитно е обобщението на тази едномесечна своеобразна психоанализа на Швейцария чрез воденето на дневник. „Диагнозата е неутрална“, е краткият отговор на Райчо Станев. Неговият проект е част от Дните на Швейцария в София (8-15 септември) – серия от събития, които се организират за първи път от посолството на Швейцария в България и Българско-швейцарската търговска камара. Снимка: Би Ти Ви", "date": "2017.09.09", "title": "Българин представя Швейцария чрез интерактивен дневник"}
{"url": "http://pik.bg/%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80%D1%8A%D1%82-%D0%BD%D0%B0-%D0%B0%D0%BB%D0%B0%D0%B1%D0%B0%D0%BC%D0%B0-%D0%BE%D0%B1%D1%8F%D0%B2%D0%B8-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%E2%80%9E%D0%B8%D1%80%D0%BC%D0%B0%E2%80%9C-news689156.html", "text": "Губернаторът на американския щат Алабама Кей Айви обяви извънредно положение в щата, във връзка с настъпващия към континенталната територия на Съединените щати ураган „Ирма“, съобщава ТАСС, като се позовава на пресслужбата на губернатора. „Поддържам непрекъснат контакт с екипа за аварийни операции, за да можем да реагираме на всяка заплаха, която може да представлява за шата урагана „Ирма“ – заявява Айви. – Обявявам на територята на щата извънредно положение, за да можат да бъдат предприети необходимите действия“.", "date": "2017.09.09", "title": "Губернаторът на Алабама обяви извънредно положение заради „Ирма“"}
{"url": "http://pik.bg/%D0%B8%D0%B7%D0%BF%D0%BE%D0%B2%D0%B5%D0%B4-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BC%D0%B0%D1%80%D0%B8%D1%8F-%D0%BA%D0%BE%D1%8F%D1%82%D0%BE-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B1%D0%B5%D1%82%D0%BE-%D1%81%D0%B8-news689154.html", "text": "Изоставих сина си. Осъзнах, че не мога да му осигуря по-добър живот. Исках за него най-доброто. Това сподели пред Нова телевизия Мария, жената, която изостави бебето си между блокове в столичния жк \"Младост\". Жената признава, че няма работа. \"Вкарах се в някаква безизходица\", казва Мария. И не крие, че е гладувала, за да има с какво да нахрани сина си. Младата жена едва свързва двата края със 100 лева на месец и мизерната пенсия на майка си.", "date": "2017.09.09", "title": "ИЗПОВЕД! Проговори Мария, която изостави бебето си"}
{"url": "http://pik.bg/%D0%BA%D1%8A%D0%B4%D0%B5-%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2%D1%8A%D0%B2-%D0%B2%D0%B8%D0%BD%D0%BE%D0%B3%D1%80%D0%B0%D0%B4%D0%B5%D1%86-news689189.html", "text": "Кметът на град Септември Марин Рачев определи като „нелеп битов инцидент“ случая с убития собственик на заведение във Виноградец с оръжието на вече бившия председател на Общинския съвет в Септември Лазар Влайков. „В професионално отношение нямам забележки към Влайков – коментира пред Би Ти Ви Рачев. - Като председател на Общинския съвет е водил нормално сесиите. В личен план обаче манталитетът му не кореспондира с моя начин на мислене и на виждане за живота”. Кметът на Септември разясни, че с Влайков са присъствали заедно на сбирки като кмет и шеф на Общинския съвет, но от повече от една година той се е разграничил от Влайков и вече не се събират на мероприятия. Рачев категорично отрече, че именно той е бил гръб на Лазар Влайков в Общината и го е лансирал. „По-скоро кметът е зависим от Общинския съвет, отколкото обратното - заяви кметът на Септември. – Категоричен съм, че не сме си осигурявали гръб. Има 21 общински съветника, които в повечето случаи гласуват единодушно“. „Думите на Рачев са пълна лъжа – заяви госпожа Бошева от Септември. – Благодарение на Лазар Влайков, Марин Рачев е подкрепен от ГЕРБ и е техен кандидат. В същото време благодарение на Марин Рачев, Лазар Влайков е председател на Общинския съвет. Като кмет манипулира общинските съветници. Две години се саморазправя с хората заради това кой за кого е гласувал“. Кметът Рачев потвърди, че срещу него има обвинения за данъчно престъпление, то обаче е стигнало „до под кривата круша“, по думите му. „От 2005 – 2006 година са събитията и чакаме да го внесат в съда“, разясни Марин Рачев. „Не мога да кажа, че има своеволия в общината – заяви заместник-кметът на Общината Явор Митев. – Работи се. Хората са избрали този кмет. Има случаи, които се преекспонират“.", "date": "2017.09.09", "title": "КЪДЕ Е ИСТИНАТА?! Кметът на Септември проговори за убийството във Виноградец! "}
{"url": "http://pik.bg/%D0%B1%D0%BB%D0%B8%D0%B7%D0%BE-%D0%BC%D0%B5%D1%81%D0%B5%D1%86-%D0%BD%D0%B8-%D0%B2%D0%B5%D1%81%D1%82-%D0%BD%D0%B8-%D0%BA%D0%BE%D1%81%D1%82-%D0%BE%D1%82-%D0%B0%D1%81%D0%B5%D0%BD-%D1%81%D0%BD%D0%B8%D0%BC%D0%BA%D0%B0-news689225.html", "text": "е на възраст 32 години, висок е 165 см, със слабо телосложение. Лицето му е продълговато и с мургав цвят на кожата, има черна много къса коса и кафяви очи. Облечен е с тъмнозелени панталони с дължина под коляното, сива фланелка с къс ръкав и носи бяла шапка с козирка. Обут е с кафяви чехли, описват го близките му. От ОД на МВР-Варна отправят апел към всички гражданите, които имат информация за местонахождението на Асен Маринов, да позвънят на телефон 112 или да подадат сигнал в най-близкото поделение на МВР. Полицията във Варна издирва Асен Щерев Маринов, който е в неизвестност от 12 август т.г. Към 13 часа на този ден той е напуснал дома си в ж.к. „Аспарухово“ и оттогава е в неизвестност. Асен Щерев Маринов", "date": "2017.09.09", "title": "Близо месец ни вест, ни кост от Асен  (СНИМКА)"}
{"url": "http://pik.bg/%D0%BC%D0%B8%D0%B3%D0%BB%D0%B5%D0%BD%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B8%D0%BC%D0%B8%D1%82%D0%B8%D1%80%D0%B0%D0%BB%D0%B0-%D1%81%D1%8A%D0%BC-%D0%BB%D1%8E%D0%B1%D0%BE%D0%B2-news689160.html", "text": "Много често съм имитирала любов. Аз съм част от казана. Това разкри пред \"Събуди се...\" новата водеща на \"Биг Брадър\" Миглена Ангелова. Тв водещата, която има зад гърба си четири брака, четири развода и четири деца е известна с многобройните си любовни авантюри и поведение, което често е на ръба на скандала. Мадам \"Искрено и лично\" категорично отказа да разкрие подробности около старта на поредното издание на риалити формата като заяви: \"А, не! Клела съм се! Нищо няма да кажа\". Тя обаче поясни, че се чувства \"като посредник между зрителите и хората в къщата\". \"Има някои неща, които не винаги се виждат. Аз имам очи за това. Ако някой се чувства зле, мен започва да ме боде. Имам този талант\", похвали се Миглена.", "date": "2017.09.09", "title": "Миглена Ангелова с шокиращо признание: Имитирала съм любов! "}
{"url": "http://pik.bg/%D0%B7%D0%B0-%D0%BC%D0%B5%D0%BB%D0%BE%D0%BC%D0%B0%D0%BD%D0%B8-%D0%B8%D0%B7%D0%BB%D0%B8%D0%B7%D0%B0-%D0%BF%D0%BE%D1%81%D0%BC%D1%8A%D1%80%D1%82%D0%B5%D0%BD-%D0%B0%D0%BB%D0%B1%D1%83%D0%BC-%D0%BD%D0%B0-%D0%BC%D0%B0%D0%B9%D0%BA%D1%8A%D0%BB-%D0%B4%D0%B6%D0%B5%D0%BA%D1%81%D1%8A%D0%BD-%D0%B2%D0%B8%D0%B4%D0%B5%D0%BE-news689129.html", "text": "Нов посмъртен албум на Майкъл Джексън ще се появи на пазара в края на септември, съобщи Контактмюзик, цитиран от БТА. Албумът е озаглавен \" Scream \", включва 13 песни и ще излезе няколко седмици след като триизмерна версия на видеоклипа \" Thriller \" на Майкъл Джексън бе показана на кинофестивала във Венеция, . Сред останалите песни в диска са \"Thriller\" и \"Dirty Diana\", както и \"Somebody's Watching Me\", \"Unbreakable\" с участието на Ноториъс Би Ай Джи, \"Threatened\", \"Ghosts\" и разбира се, \"Scream\" с участието на сестрата на Джако - Джанет Джексън. Излизането на албума ще бъде чествано със събития в 6 града. Той ще бъде издаден на 29 септември от звукозаписните компании \"Епик рекърдс\" и \"Легаси рекърдс\". Наследниците на починалия Майкъл Джексън са работили с две звукозаписни компании, за да бъде издадена тази колекция от хитове, към които е добавено специално медли, озаглавено \"Blood on the Dance Floor X Dangerous\" и изпълнено от електронното дуо \"Уайт панда\". Новата песен е смесица от парчетата \"Blood on the Dance Floor\" от 1997 г., \"Dangerous\" (1993), \"This Place Hotel\" (1980) на \"Джексънс\", \"Leave Me Alone\" (1989) и \"Is It Scary\" (1993).", "date": "2017.09.09", "title": "ЗА МЕЛОМАНИ! Излиза посмъртен албум на Майкъл Джексън (ВИДЕО)"}
{"url": "http://pik.bg/%D1%82%D0%B5%D1%80%D0%BE%D1%80-%D0%BF%D0%BE%D1%80%D0%B5%D0%B4%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2-%D1%81%D0%B5%D0%BB%D0%BE-%D0%BC%D0%B0%D0%BB%D0%BE%D1%80%D0%B0%D0%B4-news689211.html", "text": "Пореден набег бе извършен в село Малорад – неизвестни опитаха да унищожат нивата на млад земеделски производител и дори насочиха пушка към главата му, съобщи Би Ти Ви. 24-годишният Светослав Георгиев още не може да се съвземе след рерора, на който е бил подложен. Посред нощ, докато пазел семейната нива от 100 декара, каруци с коне нагазили в царевицата, а в главата си усетил опряно дуло. „Само видях цевта на пушката. Човекът с качулката беше застанал встрани от мен, до камиона. Каза ми: „Ако се обърнеш, си мъртвец“, разказа Светослав Георгиев. Семейството му обработва общо 700 декара. Той е категоричен, че не дължи никому нищо. „Според мен нещата идват или от някой от конкуренцията от земеделците, или заради това, че не си плащаме охраната – сами се охраняваме, защото нямаме възможност да си плащаме“, коментира ситуацията Светослав Георгиев-баща. Баща и син Георгиеви не крият притесненията си, че набезите срещу бизнеса им ще продължат. „Ако уважаемите депутати, прокурори и полицаи си направят труда да отворят бюлетините от полицията, ще разберат кои са, те са едни и същи, по пет-седем човека от всяко село. Сигурно ще ни запалят и тракторите, сигурно ще ни запалят и базата, от тук нататък очаквам всичко, това е следващото Галиче“, коментира отчаяният Светослав Георгиев-баща. Малорад придоби популярност като селото на ужасите, тъй като къщите със самотници са нападани по няколко пъти. От месеци полицейското управление в Бяла Слатина е без началник, а и никой не иска да става, заради размирни села като Галиче и Малорад. Снимка: Би Ти Ви", "date": "2017.09.09", "title": "Терор! Поредно нападение в село Малорад"}
{"url": "http://pik.bg/%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B1%D1%80%D0%B0%D0%BD%D1%8F%D1%82-%D1%83%D1%87%D0%B8%D1%82%D0%B5%D0%BB%D0%BA%D0%B0%D1%82%D0%B0-%D1%83%D0%B4%D1%80%D1%8F%D0%BB%D0%B0-2-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5%D0%BD%D1%86%D0%B5-%D0%B2-%D0%BF%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5-news689205.html", "text": "Родители от Панагюрище събраха подписка в защита на обвинената в побой над дете учителка Павлина Ерова от детска градина „Пролет“. Документът е изпратен до медии, разпространява се и в социалните мрежи. Инициаторите подчертават, че така опровергават клеветите и обидите срещу педагожката и екипа на градината. Апелират за преустановяване на провокативните изказвания, които рефлектират върху децата. Припомнят, че Ерова в професионалния си стаж е възпитала поколения будни панагюрци. И осъждат поведението на бащата Георги Налбантов, който си е позволил да заплашва, обижда и удря учителката пред очите на децата, които все още преживявали стреса от случилото се. Смятат, че Налбантови умишлено отказват да приемат факта, споделен в ефир от приятелче на сина им, че то е причинило травмите по време на игра. За два дни подписката е подкрепена от 26 имена. Има и неуспели по обективни причини да се включат. Затова събирането продължава. В обръщението си авторите изразяват надежда, че започналата проверка на институциите ще извади наяве истината, съобщава Дарик. Скандалът се разрази, след като Георги Налбантов разпространи в социалните мрежи снимки на 2-годишния си син, взет от градина с насинена цяла лява буза и хематоми по лявото ухо. Бащата твърди, че детето разказало как учителката го пляскала по бузките, дупето и му дърпала ушите. По случая тече проверка от Община Панагюрище и Регионалното управление по образованието в Пазарджик. Резултатите се очакват в следващите дни.", "date": "2017.09.09", "title": "Родители бранят учителката, удряла 2-годишно момченце в Панагюрище"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%BF%D0%B8%D0%BF%D0%B5%D1%80%D0%BB%D0%B8%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BE%D0%B1%D0%B8%D1%80%D0%B0-%D0%B2-%D0%B0%D0%B2%D1%82%D0%BE%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA-news689191.html", "text": "Маскирани разбиха офиса на автокъщата на бизнесмена и политик от Дупница Вергил Кацов и за 2 минути задигнаха ключовете на 15 луксозни автомобила – БМВ и „Мерцедес”. Кражбата е извършена около 3 часа сутринта в петък. Автокъщата, която се намира на главен път Е-79 край дупнишкото село Джерман, се охранява със СОТ, има и няколко видеокамери, които са заснели двама души с маски и ръкавици да нахлуват в офиса. Стойността на автомобилите, чиито ключове са откраднали, е около 200 000 лв. „Видеокамерите са заснели как около 3 часа сутринта пред автокъщата спрял автомобил, фаровете му не били загасени, двигателят е работил. Двама мъже с качулки и ръкавици с щанги са разбили вратата на офиса. Влезли са вътре, разбили са касата, но в нея не оставяме оборотни средства, и са задигнали ключовете на 15 автомобила с марки БМВ и „Мерцедес”, които са на цени от от 10 до 20 000 лв. Сега търся вариант да предотвратя кражби на автомобилите, на които са откраднати ключовете”, заяви вчера собственикът на обраната автокъща Вергил Кацов, съобщава \"Струма.бг\". „Въпреки охранителните мерки, видеонаблюдение и СОТ крадците са успели да влязат в автокъщата. От охранителната фирма са пристигнали на 10-ата минута, но взломяването на офиса и кражбата са станали за 2 мин., сочат записите от камерата. Ударът явно е подготвен предварително. Всичко е прецизирано с хирургична точност. Крадците са наблюдавали автокъщата, преди да извършат обира”, заяви Вергил Кацов, който е председател на Сдружението на автотърговците в Дупница. Той е един от първите, захванали се с продажба на автомобили втора ръка в града. Лидер е на партия БЗНС „Народен съюз“ в Дупница. Беше кандидат за депутат на последните избори за народни представители.", "date": "2017.09.09", "title": "ГОРЕЩО В ПИК! Пиперливи подробности за обира в автокъщата на политик!"}
{"url": "http://pik.bg/%D1%8F%D0%BF%D0%BE%D0%BD%D0%B8%D1%8F-%D0%B8-%D1%81%D0%B0%D1%89-%D1%81%D1%8A%D1%81-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE-%D0%B2%D0%BE%D0%B5%D0%BD%D0%BD%D0%BE%D0%B2%D1%8A%D0%B7%D0%B4%D1%83%D1%88%D0%BD%D0%BE-%D1%83%D1%87%D0%B5%D0%BD%D0%B8%D0%B5-%D0%BD%D0%B0%D0%B4-%D0%B8%D0%B7%D1%82%D0%BE%D1%87%D0%BD%D0%BE%D0%BA%D0%B8%D1%82%D0%B0%D0%B9%D1%81%D0%BA%D0%BE-%D0%BC%D0%BE%D1%80%D0%B5-news689164.html", "text": "Японските сили за самоотбрана съобщиха, че техни изтребители Ф-15 са провели учение заедно с американски бомбардировачи Б1-Б над Източнокитайско море, предаде Reuters, цитирани от Фокус. В учението са участвали два американски бомбардировача Б-1Б „Лансър“, както и два японски изтребителя Ф-15.", "date": "2017.09.09", "title": "Япония и САЩ със съвместно военновъздушно учение над Източнокитайско море"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D0%B4%D0%BE%D0%B3%D0%B0%D0%BD-%D0%BF%D0%BB%D0%B0%D1%89%D0%B0-%D0%B7%D0%B0-%D0%B3%D0%BE%D0%BB%D1%84-%D0%BF%D0%BE-400-%D0%BB%D0%B2-%D0%BD%D0%B0-%D0%B4%D0%B5%D0%BD---%D0%B4%D0%B5%D0%BC%D0%B8%D1%80-%D1%81-%D0%BF%D0%BE%D1%80%D0%B5%D0%B4%D0%BD%D0%BE-%D1%81%D0%BA%D1%8A%D0%BF%D0%BE-%D1%85-news689168.html", "text": "Наследникът на Ахмед Доган е добавил още едно скъпо хоби в безкрайния си списък. Новото увлечение на Демир бил голфът. Този вид спорт отдавна се слави като любим на милионерите по цял свят, към които синът на почетния председател на ДПС безапелационно спада. Проучване на „Ретро“ показва, че само за ден удоволствието да цели дупки с топки коства на Демир по минимум 400 лева. У нас има няколко голф игрища, най-популярните сред които са разположени край София, Каварна и Банско. В обявените цени влизат такси за оборудване и количка, с която ВИП клиентите обикалят терена. Отделно от това обаче Доган-младши пръскал още пари за богати обеди и други наслади. Близки до най-желания милионерски ерген в столицата разкриват, че той обичал да практикува новото си хоби и извън територията на родината, където цените били поне двойно по-високи. В същото време баща му напомни за себе си чрез участието на близкия му Димитър Тадаръков в сутрешния блок на Нова телевизия, където той разказа, че Доган живеел скромно в хотел със статут 2 звезди. Синът му очевидно си пада по по-луксозния лайфстайл и не се притеснява да го демонстрира. Неотдавна Демир беше сериозно въодушевен от самолетите, като премина през обучителен курс за управление на летателни машини. Дали разполага със свой собствен самолет, не е ясно, но автопаркът му със сигурност доближава стойността на аероплан. Сред любимите дейности на Доган-младши са и ловът и опитомяването на диви птици, за които Демир също получил наставления от специалист. В остатъка от свободното си време младокът тренирал тенис, като често пътувал и до местата, където се провеждали световните форуми, за да наблюдава любимците си от Големия шлем от педя разстояние.", "date": "2017.09.09", "title": "САМО В ПИК И \"РЕТРО\"! Синът на Доган плаща за голф по 400 лв. на ден - Демир с поредно скъпо хоби след самолетите и лова на соколи"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%B8%D1%80%D0%BC%D0%B0%E2%80%9C-%D0%BE%D1%82%D0%BD%D0%BE%D0%B2%D0%BE-%D0%BE%D1%82%D1%81%D0%BB%D0%B0%D0%B1%D0%BD%D0%B0-%D0%B4%D0%BE-%D1%87%D0%B5%D1%82%D0%B2%D1%8A%D1%80%D1%82%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-news689213.html", "text": "Ураганът „Ирма“ отново отслабна от максималната пета категория на опасност до четвърта, съобщават от Националнияа център за предупреждения при урагани на Съединените щати, цитирани от РИА Новости. Стихията се придвижва над кубинския архипелаг Камагуей. По-рано днес бе обявено за повишаване на категорията на опасност от четвърта до пета степен. Това принуди властите в Съединените щати спешно да разширят предупредителната зона. Според последните данни на метеоролозите скоростта на вятъра е паднала до 250 километра в час. Ураганът се придвижва в направление Запад – Северозапад със скорост от около 19 километра в час и се намира на 395 километра югоизточно от Маями, щата Флорида.", "date": "2017.09.09", "title": "Ураганът „Ирма“ отново отслабна до четвърта категория"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%BB%D0%B5%D0%BA%D0%B0%D1%80%D0%B8-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%82%D0%BE%D0%BC-%D0%B4%D0%B6%D0%BE%D1%83%D0%BD%D1%81-news689175.html", "text": "Уелският певец ветеран сър Том Джоунс е отложил предстоящото си турне в САЩ заради влошено здраве. Концертната обиколка на 77-годишния Джоунс трябваше да започне на 6 септември във Витлеем, Пенсилвания. На сайта на певеца се съобщава, че по лекарска препоръка Джоунс отлага турнето си, както и че датите за концертите са пренасрочени за май и юни следващата година. „Том поднася най-искрените си извинения на феновете и очаква с нетърпение срещата си с тях през 2018 г.“, гласи изявлението. Въпреки че от екипа му отказаха да дадат информация каква е здравословната причина, принудила певеца да постъпи в болница, от заведението разкриват, че става въпрос за извънредно високо кръвно налягане и прединфарктно състояние. Преди няколко години Джоунс бе хоспитализиран по спешност в Монако със същите оплаквания и остана под наблюдение повече от месец.", "date": "2017.09.09", "title": "ДРАМА! Лекари се борят за живота на Том Джоунс"}
{"url": "http://pik.bg/%D1%82%D0%B0%D0%BF%D0%B0-%D0%B4%D0%B2%D0%B0-%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B0-%D0%B5-%D0%BA%D0%BE%D0%BB%D0%BE%D0%BD%D0%B0%D1%82%D0%B0-%D0%BE%D1%82-%D0%BB%D0%B5%D0%BA%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%BD%D0%B0-%D0%B3%D0%BA%D0%BF%D0%BF-%D0%BA%D1%83%D0%BB%D0%B0%D1%82%D0%B0-news689199.html", "text": "Два километра е колоната от леки автомобили и автобуси на ГКПП \"Кулата\" на изход, съобщава радио Фокус-Пирин, позовавайки се на дежурния служител в пресцентъра на МВР. Трафикът е натоварен, а на ГКПП \"Маказа\" има интензивно движение на леки автомобили на изход. „Препоръчваме използване на алтернативни маршрути през ГКПП \"Илинден\" и ГКПП \"Капитан Петко войвода“, каза още дежурният.", "date": "2017.09.09", "title": "Тапа! Два километра е колоната от леки автомобили и автобуси на ГКПП \"Кулата\""}
{"url": "http://pik.bg/%D0%BC%D1%8A%D0%B6%D0%BA%D0%BE-%D0%B5-%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D1%81%D0%BE%D0%BB%D0%B8%D0%B4%D0%B0%D1%80%D0%BD%D0%BE-%D1%81-%D0%BA%D0%BE%D0%BB%D0%B5%D0%B6%D0%BA%D0%B0%D1%82%D0%B0-%D1%81%D0%B8-%D0%B0%D0%BD%D0%B8-%D1%86%D0%BE%D0%BB%D0%BE%D0%B2%D0%B0-news689148.html", "text": "\"Няма да ми е лесно да продължа без Ани\", изхлипа Виктор Николаев. А защо продължаваш, колега? Нали сте един отбор, партньори от седем години, мъжко ли е да я предаваш? Хвърли демонстративно оставка, на живо, ако си пич. Или не е лесно да плюеш връз 10 000 лв. заплата? Е, да, не е лесно. Но нали вие, либералките от нюзрума, сте много велики? Нали за едната чест работите, нали се борите с неправдата и модела КОЙ? Какво стана сега - храбро и задружно мълчите. Мълчахте, като изгониха шефката ви Сарелска. Мълчите, като гонят Цолова. Мълчи Виктор, мълчи Бенатова, мълчи Крумова, мълчи Щърбева. Милен Цветков си наляга парцалите даже... Уволнението на водеща на острополитическо предаване е политически акт. Очевидно е, че в Нова телевизия се извършва идеен преврат. Очевидно е и че Виктор Николаев е сключил сделка. Така ви се пада. Ясно, че сиренето е с пари, но повече не ми говорете за принципи.", "date": "2017.09.09", "title": "Мъжко е Виктор Николаев да напусне солидарно с колежката си Ани Цолова"}
{"url": "http://pik.bg/4-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D1%82%D1%8A%D1%80%D1%81%D0%B8-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-news689131.html", "text": "Земетресение с магнитуд 4 по скалата на Рихтер бе регистрирано в югозападните части на Турция, предава Anadolu Agency, цитирани от Фокус. Информацията бе изнесена от Службата за кризисен мениджмънт на страната. Трусът е бил усетен в окръг Милас в 02:23 часа местно време. Не се съобщава за пострадали и разрушения.", "date": "2017.09.09", "title": "4 по Рихтер разтърси югозападната част на Турция"}
{"url": "http://pik.bg/%D0%B1%D1%81%D0%BF-%D0%BF%D1%80%D0%B0%D0%B7%D0%BD%D1%83%D0%B2%D0%B0-9-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news689146.html", "text": "Девети септември е. БСП-София организира тържествено честване на датата. Социалистите ще се поклонят пред Паметника на незнайния воин. Предстои и тържествен митинг на Братската могила в Борисовата градина. В същото време ГЕРБ  и Съюзът на репресираните се обявиха категорично против честваниятапо повод 9-и септември. На обща пресконференция те  припомниха за престъпленията на комунизма и за съдбите на репресираните след 44-та година у нас.", "date": "2017.09.09", "title": "БСП празнува 9 септември"}
{"url": "http://pik.bg/%D1%88%D0%BE%D0%BA-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%B6%D0%B5%D0%BD%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B9-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D1%81%D0%B5%D0%BA%D1%86%D0%B8%D0%BE-news689132.html", "text": "Бременна китайка се самоуби, след като медици от местната болница отказали да й направят секцио, съобщава АФП. Ма Жунжун изпитвала непоносими болки, докато траела бременността. Младата жена молила лекарите и семейството си буквално на колене, но и едните, и другите й отказали. Дори съпругът й не я подкрепил в молбата й. Накрая Ма не издържала и се хвърлила от петия етаж. След фаталния скок семейството обвинило болницата в нечовешко отношение. От своя страна те упрекнали семейството, че не се вслушало в молбите на близката си.", "date": "2017.09.09", "title": "ШОК! Бременна жена се самоуби, след като й отказаха секцио "}
{"url": "http://pik.bg/%D0%BA%D0%B5%D0%B2%D0%B8%D0%BD-%D0%B0%D0%BD%D0%B4%D0%B5%D1%80%D1%81%D1%8A%D0%BD-%D1%81%D1%80%D0%B5%D1%89%D1%83-%D1%80%D0%B0%D1%84%D0%B0%D0%B5%D0%BB-%D0%BD%D0%B0%D0%B4%D0%B0%D0%BB-%D0%B2-%D0%BC%D0%B0%D1%87%D0%B0-%D0%B7%D0%B0-%D1%82%D0%B8%D1%82%D0%BB%D0%B0%D1%82%D0%B0-%D0%BF%D1%80%D0%B8-%D0%BC%D1%8A%D0%B6%D0%B5%D1%82%D0%B5-%D0%B2-%D0%BD%D1%8E-%D0%B9%D0%BE%D1%80%D0%BA-news689124.html", "text": "Кевин Андерсън от Южна Африка и Рафаел Надал от Испания ще спорят за титлата при мъжете на последния за годината турнир от Големия шлем – Откритото първенство на Съединените щати по тенис. На полуфиналите Андерсън, който е поставен под №28 в схемата, отстрани 12-ия Пабло Карено-Буста от Испания с 4:6, 7:5, 6:3, 6:4. За южноафриканеца това ще бъде първи финал в кариерата, в турнир от Големия шлем. Двукратният шампион в състезанието Рафаел Надал от Испания елиминира на полуфиналите 24-ия поставен Хуан Мартин дел Потро от Аржентина с 4:6, 6:0, 6:3, 6:2.", "date": "2017.09.09", "title": "Кевин Андерсън срещу Рафаел Надал в мача за титлата при мъжете в Ню Йорк"}
{"url": "http://pik.bg/%D1%82%D0%B5%D0%B7%D0%B8-%D0%BD%D0%B0%D0%BF%D0%B8%D1%82%D0%BA%D0%B8-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D1%8F%D1%82-%D0%B8%D0%BC%D1%83%D0%BD%D0%B8%D1%82%D0%B5%D1%82%D0%B0-%D0%B2%D0%B8-%D0%BC%D0%BD%D0%BE%D0%B3%D0%BE-%D1%81%D0%B8%D0%BB%D0%B5%D0%BD-news689118.html", "text": "Нашата имунна система винаги е активна. Ето защо тя се нуждае от достатъчно здравословна доза витамини и минерали. Един от най-лесните и ефективни начини да предпазите тялото си от заболявания и инфекции по време на смяна на сезоните е да консумирате храни и напитки, които съдържат вещества с качества, подсилващи имунната система, пише сайтът аз-жената.бг. Много плодове и зеленчуци имат високи нива на антиоксиданти, витамини и минерали, които могат да укрепят имунната система и бихте могли да ги превърнете в хранителни сокове, които са полезни за вашето здраве. Приемайки тези напитки редовно, ще бъдете по-енергични и здрави. Сок от цвекло Сокът от цвекло е чудесна напитка, подобряваща имунната система, богата на основни хранителни вещества, като бета каротин, витамин С, каротеноиди, сяра, калций, желязо, манган и калиев холин. Тази напитка може да подобри и функцията на мозъка, да изчисти кръвта, да укрепи жлъчния мехур и черния дроб. Ако вкусът й ви е прекалено силен, може да го комбинирате с ябълка или моркови. Сок от моркови Сокът от моркови съдържа витамин С, витамин В комплекс, калий, желязо, натрий и фосфор, които предпазват от инфекции, подобряват функциите на черния дроб, облекчават нервната система, алкализират кръвта и тонизират стените на червата. Лимонов сок Лимонът е един от най-полезните плодове. Той съдържа много антиоксиданти и витамин С, които могат да подобрят имунната система и също така балансират нивата на алкално-киселинния баланс в организма. Пиейки свеж сок от лимони (може да добавите и други цитруси към него) тялото ви ще бъде по-малко податливо на заболявания. Смути с боровинки, банан и мента Боровинките са една от суперхраните, богати на антиоксиданти. Те засилват имунитета, подобряват мозъчната функция. Бананът и ментата са богати на важни витамини и минерали, които също ни поддържат в добро здраве. Комбинирайте боровинки с банан, свежи листа мента и прясно мляко за едно вкусно и здравословно смути. По желание може да добавите сурови орехи, бедеми, те също укрепват имунитета. Сок от червена боровинка Сокът от червена боровинка е не само вкусна напитка, но и голям източник на мощни антиоксиданти, като флавоноиди и витамин С, които са ефективни за подобряване на имунитета. Сокът от червена боровинка може да помогне за предотвратяване на сърдечни заболявания и подобряване на функцията на пикочната система. Зелен чай Зеленият чай е перфектната напитка за вашата имунна система. Той доставя на организма вещество, наречено епигалокатехин галат или EGCG, който може да се бори с бактериите. Според изследвания, веществото може да намали риска от развитието на някои видове рак.", "date": "2017.09.09", "title": "Тези напитки ще направят имунитета ви много силен"}
{"url": "http://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%BB%D0%B8-%D0%B5-%D0%B4%D0%B5%D0%B2%D0%B5%D1%82%D0%B8-%D0%B2%D1%81%D0%B8%D1%87%D0%BA%D0%BE-%D0%B5-%D1%82%D0%BE%D0%BB%D0%BA%D0%BE%D0%B2%D0%B0-%D1%81%D1%83%D0%B1%D0%B5%D0%BA%D1%82%D0%B8%D0%B2%D0%BD%D0%BE-news689066.html", "text": "Празник ли е девети септември. Този спор никога няма да намери своето разрешение... Всичко е толкова субективно. За едни девети септември е една трагична дата, защото от нея нататък са започнали репресии над техните семейства. За други – тя е начало на нов живот. Трети са напълно безразлични. Не искам да натрапвам своето мнение на никого, но за мен девети септември е ден, свързан с голям празник в нашето семейство – това е освобождението на моя баща, очакващ изпълнение на смъртната си присъда от фашистите. В продължение на 43 дни всяка сутрин майка ми ме хващаше за ръка и ме водеше пред вратите на бургаския затвор с едно куфарче, в което беше костюма на баща ми. Сватбения, който щеше да стане погребален. Помня много ясно небивалия ентусиазъм, обхванал бургаските граждани, когато беше разбита вратата на затвора. И кой да подозира, че само две и половина години след това спасеният от смъртта мой баща ще бъде убит от своите. Но това вече не е девети септември. Така че нека не бъркаме тази конкретна дата със следващите. През 1969 година, уволнен от театъра, с три спрени пиеси, аз написах едно стихотворение, в което изразих своето отношение към девети септември въпреки табуто над творчеството ми. Защото за мен този ден стана символ на стремежа към свобода, ден на разбиването на затворите и рухването на железните врати на робството. Това беше изразено съвсем ясно в последния куплет на стихотворението, който беше предмет на остри реакции. Ето го: ДЕН ПЪРВИ Разбиват затвора! Разбиват затвора! И хукваме ние със другите хора: аз – вече на пет – за баща зажаднял, и баба, и дядо – ни жив, ни умрял. А мама до болка ръката ми стиска, но аз все се дърпам, на мен ми се иска да хукна напред към вратата желязна и сам да строша таз ключалка омразна, която отдавна си взел бях на мушка и имах патрони, но нямах си пушка. Разбиват вратата! Напира тълпата и бавно отслабва на мама ръката и хуквам напред през гора от крака и вдига ме нечия мъжка ръка и виждам: каскети, бомбета, калпаци, и бели забрадки и черни мустаци и после: Вратата! Вратата! Вратата! Вратата я няма! Къде е вратата? И ето ги – бледи, смутени и живи излизат и влизат в прегръдки щастливи. И \"Таткоо!\" крещя, и море от ръце ме носи натам като леко перце, като корабче синьо към родния бряг, към страшно бодливия татков мустак. Ден първи! Най-истински ден на земята. За някого ти си празнична дата, за друг си история, за трети си спомен – за мен си Денят най-свещен, най-огромен, донесъл ми с толкова други неща и най-невъзможното – моят баща. И още усещам във трудни минути как тъпчат до мене крака необути и как изумена ме носи тълпата напред към вратата... Вратата! Вратата! 1969", "date": "2017.09.09", "title": "Празник ли е Девети? Всичко е толкова субективно"}
{"url": "http://pik.bg/%D0%B0-%D1%81%D0%B0%D0%B4-%D0%B0%D0%B4%D0%B8%D0%BE-%D0%BF%D0%BE%D1%87%D0%B8%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D1%81%D1%80%D1%8A%D0%B1%D1%81%D0%BA%D0%B8-%D0%B0%D0%BA%D1%82%D1%8C%D0%BE%D1%80-%D0%BB%D1%8E%D0%B1%D0%B8%D1%88%D0%B0-%D1%81%D0%B0%D0%BC%D0%B0%D1%80%D0%B4%D0%B6%D0%B8%D1%87-news689135.html", "text": "На 81 години след тежко боледуване в Белград е починал легендарният сръбски актьор Любиша Самарджич, съобщава БГНЕС. През декември миналата година той бе приет по спешност в болница, където претърпя мозъчна операция. След това Самарджич бе пуснат за домашно лечение, но не успя да се възстанови. Актьорът е роден в Скопие през 1936 година. Първоначално следва право, но след това се прехвърля в Белградската академия за драматични изкуства. Актьорската си кариера започва в белградския театър \"Ателие 212“. В началото на кариерата си снима предимно партизански филми, които героизират югодиктатора Йосип Броз Тито. Той става известен със сериала \"Горещ вятър\". По-късно става и режисьор. През 1967 година получава наградата \"Купа Волпи\" за \"най-добър актьор\" от Фестивала във Венеция. Самарджич бе носител на седем сръбски награди \"Златна Арена“. В средата на 90-те години основава заедно със сина си продуцентска фирма \"Синема дизайн“. През февруари 2014 година той подари на кинотеката в Белград всички, свои награди. Любиша Самарджич бе известен с прякоро Смоки.", "date": "2017.09.09", "title": "А САД АДИО! Почина легендарният сръбски актьор Любиша Самарджич"}
{"url": "http://pik.bg/%D1%82%D0%B5%D0%BE%D1%80%D0%B8%D1%8F-%D0%BD%D0%B0-%D0%BA%D0%BE%D0%BD%D1%81%D0%BF%D0%B8%D1%80%D0%B0%D1%86%D0%B8%D1%8F%D1%82%D0%B0-%D0%B0%D1%82%D0%B0%D0%BD%D0%B0%D1%81-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D0%BD%D0%B0-%D0%BD%D0%BE%D0%B6-%D1%81-%D0%B1%D1%81%D0%BF-%D0%BD%D0%B0-%D0%B4%D0%BD%D0%B5%D1%88%D0%BD%D0%B0%D1%82%D0%B0-%D1%81%D0%B2%D0%B5%D1%82%D0%BB%D0%B0-%D0%B4%D0%B0%D1%82%D0%B0-news689155.html", "text": "Очертава се една битка - кой да назначи следващия Златанов, за да може да пише в тефтерчето му. Тази теория на конспирацията разви в ефира на \"Събуди се...\" Атанас Атанасов, председател на ДСБ. \"Няма ли институции, няма ли звена? Има едно специално звено в ДАНС, което се ръководи директно от прокуратурата. Всички правомощия има. А какво направи досега за борбата с корупцията?\", попита Атанасов. \"БСП иска да се възползва от високия рейтинг на президента Радев. Извинявайте, но в тази парламентарна група има хора от правителствата на Жан Виденов, Сергей Станишев и Пламен Орешарски. Те ли ще се преборят с корупцията?!\", заяви гостът. Той изтъкна, че \"имитацията на борба с корупцията\" била на дневен политически ред. Атанасов се опита да бъде духовит и да анализира дейността на управляващото мнозинство. Но на въпрос защо самият той е правил компромис с политическата си кариера, не даде смислен отговор. \"Ние от ДСБ също бяхме жертва на тази маневра, която бе извършена през 2013-2014 г. от управляващата олигархия\", изкара се жертва Атанасов. Той призна, че ДСБ \"са грешни пред своите избиратели\", защото се провалиха в обединяването на десницата. \"Обединяването изисква воля, време и определени действия\", обясни генералът политик.", "date": "2017.09.09", "title": "ТЕОРИЯ НА КОНСПИРАЦИЯТА! Атанас Атанасов на нож с БСП на днешната \"светла дата\""}
{"url": "http://pik.bg/%D0%B4%D0%B0-%D0%BF%D0%BE%D1%87%D0%B5%D1%80%D0%BF%D1%8F%D1%82-%D0%B8%D0%BC%D0%B5%D0%BD-%D0%B4%D0%B5%D0%BD-%D0%B8%D0%BC%D0%B0%D1%82-%D1%82%D0%B5%D0%B7%D0%B8-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0-news689125.html", "text": "Православната църква чества: Св. праведни богоотци Йоаким и Анна Св. мчк Севириан Неделя пред Вьздвижение Йоаким произхождал от Давидовия род, а света Ана – от рода на Аарон. Били много щедри, милосърдни. За себе си изразходвали само една трета от доходите си. Другата трета жертвали за храма, а последната трета раздавали на бедните. Родители на Дева Мария. Имен ден имат  Яким, Аким, Еким,Ачо,Анна", "date": "2017.09.09", "title": "ДА ПОЧЕРПЯТ! Имен ден имат тези красиви имена "}
{"url": "http://pik.bg/%D0%BF%D1%80%D0%B8%D0%BD%D1%83%D0%B4%D0%B8%D1%82%D0%B5%D0%BB%D0%BD%D0%BE-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%86%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B1%D1%83%D1%80%D0%B3-news689159.html", "text": "Пътнически самолет, изпълняващ полегт между Моска и Южно Сахалинск е кацнал принудително в Екатеринбург, съобщава Интерфакс. Причина за извънредната ситуация е станал технически проблем с машината. „По време на полета се е задействал един от предупредителните датчици, който е сигнализирал за неизправност – съобщават от пресслужбата на летище Колцово, където е кацнал самолетът. – Това е принудило екипажа да приземи самолета извънредно около 01:00 часа московско време днес на летището в Екатеринбург“. От летището съобщиха, че около 08:00 часа московско време днес самолетът е излетял за Южно Сахалинск. Посочва се, че при инцидента няма пострадали.", "date": "2017.09.09", "title": "Принудително! Пътнически самолет кацна извънредно в Екатеринбург"}
{"url": "http://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D0%B2-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D1%81%D0%B8-%D0%BD%D0%B0-%D0%BA%D0%B0%D0%BA%D1%8A%D0%B2-%D0%BC%D0%B0%D1%80%D0%B5%D1%88%D0%BA%D0%B8-%D1%81%D0%B5-%D0%BF%D0%BE%D0%B4%D0%B8%D0%B3%D1%80%D0%B0%D0%B2%D0%B0-%D1%81-%D0%B2%D0%B0%D0%BB%D0%B5%D1%80-news689158.html", "text": "Вицепремиерът и военен министър Красимир Каракачанов изригна във връзка с подигравките от страна на Веселин Марешки по адрес на вицепремиера Валери Симеонов, заради проверките му на Слънчев бряг. „Не мога да разбера в качеството си на какъв Марешки се подиграва на Валери Симеонов“,  не скри гнева си военният министър пред Би Ти Ви, помолен да коментира проверките в Слънчев бряг и реакцията на Марешки. \"Какъв точно е Марешки и какви са му компетенциите. Това е някакъв човек дето на всяка цена искаше да влезе в управлението, не можа и стана опозиция. Факт е, че по Черноморието наистина е много шумно. Ако 30% от хората са отишли там за купона, то останалите 70% искат да си почиват\", заяви Каракачанов. По темата за жестокото убийство в Пещера, заради което Каракачанов вдигна армията на крак, заради което бе атакуван вицепремиерът каза: \"Аз съм на мнение, че армията трябва да участва в опазването на обществения ред.  Заради това съм разпоредил да се извърши обучение, разузнаване и т.н. В закона за противодействие срещу тероризма има точка, която описва що е то тероризъм. То е всичко, което всява смут в обществото. Убиецът би могъл да извърши терористична акция. Аз съм издал заповедта армията да се включи в разследването и си нося отговорността. Органите на МВР трябва да работят заедно с армията. Иначе искам да възстановя самочувствието на българския офицер и войник. Да върна авторитета му\". Военният министър коментира и сватбата на дъщеря си. \"Кой баща не е щастлив като омъжи дъщеря си - заяви Красимир Каракачанов. - Не аз я накарах да се облече в народна носия. Дори ме затрудни, че да намеря носия с размер, подходящ за мен. Със съпруга й за 6 години запазиха една прекрасна връзка, която прерасна в брак. Не съм си преценил зетя по това колко може да изпие. Той още не може да изпие толкова ракия, колкото мен\".", "date": "2017.09.09", "title": "РЕАКЦИЯ! Красимир Каракачанов изригна: В качеството си на какъв Марешки се подиграва с Валери Симеонов?!"}
{"url": "http://pik.bg/%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2%D1%8A%D0%B2-%D1%84%D0%BB%D0%BE%D1%80%D0%B8%D0%B4%D0%B0-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-56-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D1%83%D1%88%D0%B8-%D0%B4%D0%B0-%D1%81%D0%B5-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-news689140.html", "text": "Властите във Флорида призоваха 5,6 милиона души - над една четвърт от населението на щата, да се евакуират заради настъпващият ураган \"Ирма\", предаде Асошиайтед Прес, цитирани от Би Ти Ви. Флорида е третият по население американски щат с почти 21 милиона жители. От няколко дни губернаторът на Флорида Рик Скот призовава жителите да се евакуират, особено живеещите в крайбрежните райони, които може да бъдат наводнени при преминаването на урагана. \"Това е буря, която ще ви убие, ако не се махнете от пътя й\", категоричен бе говорител на Националния център по ураганите на САЩ, опитвайки да убеди хората, че опасността е изключително сериозна. \"Ирма\" връхлетя Куба и Бахамите и удари източната част на Карибския регион, нанасяйки катастрофални разрушения, а утре се очаква да достигне Флорида.", "date": "2017.09.09", "title": "В очакване на „Ирма“: Властите във Флорида призоваха 5,6 милиона души да се евакуират"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-%D1%81-%D0%BA%D0%B0%D1%82%D0%B0%D1%80-news689138.html", "text": "Саудитска Арабия прекъсна диалога с Катар, обвинявайки Доха в „изопачаване на фактите“, съобщава The Guardian. Това се случи, след като се появи информация за проведен телефонен разговор между коронования принц Мохамед бин Салман и катарския емир. Саудитска Арабия, Египет и Бахрейн скъсаха дипломатически и търговски връзки с Катар на 5 юни, тъй като обвиняват Доха във връзки с Иран и ислямистките групировки. „По време на разговора, емирът на Катар изрази желанието си, да седне на масата за преговори и да обсъди исканията на четирите страни“, заявиха от саудитската държавна информационна агенция по-рано. По-късно Саудитска Арабия излезе с второ изявление, цитирайки неназован държавен представител. „Това, което е публикувано от катарската информационна агенция, е изопачаване на фактите. Кралство Саудитска Арабия обявява, че прекратява всякакъв диалог или комуникация с властите на Катар, докато не получи ясно изявление, което да изясни публично катарските позиции“, се посочва в саудитското изявление.", "date": "2017.09.09", "title": "Напрежение: Саудитска Арабия прекъсна диалога с Катар"}
{"url": "http://pik.bg/%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B0-%D0%BC%D0%BE%D1%89-%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%B8%D1%80%D0%BC%D0%B0%E2%80%9C-%D1%81%D1%82%D0%B8%D0%B3%D0%BD%D0%B0-%D0%B4%D0%BE-%D0%BF%D0%B5%D1%82%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-news689150.html", "text": "Ураганът „Ирма“ се усили до максималната пета категория, съобщиха от Националния център за предупреждения за урагани на Съединените щати. По данни на Центъра, предупредителната зона вече е разширена до Флорида. Скоростта на вятъра достига до 257 километра в час. Евакуацията на районите, които се очаква да бъдат най-сериозно засегнати от стихията, в щата Флорида, продължават с пълна сила. Очакванията са „Ирма“ да удари щата до часове.", "date": "2017.09.09", "title": "Максимална мощ! Ураганът „Ирма“ стигна до пета категория"}
{"url": "http://pik.bg/%D0%B1%D1%83%D0%BB%D0%B3%D0%B0%D1%80%D0%B3%D0%B0%D0%B7-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D0%B5-%D0%BD%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D1%81%D1%8A%D1%81-7-news689108.html", "text": "В съответствие с изискванията и условията на Наредбата за регулиране на цените на природния газ, \"Булгаргаз\" ЕАД, предложи на КЕВР да намали цената за четвърто тримесечие на 2017 г. Предложената цена е в размер на 343,22 лв./хм3. Това е стойността без цени за достъп, пренос, акциз и ДДС - намаление в сравнение с прилаганата през трето тримесечие на 2017 г. цена. Предложеното намаление е със 7,29 % или 26,99 лв./хм3. По-рано тази седмица беше съобщено, че до 2.4% увеличение на цените на природния газ се очакват при въвеждане на новата входно-изходна тарифна система на пазара. Това показал анализът, изготвен от \"Булгартрансгаз\", който бе представен на среща в Министерството на енергетиката.", "date": "2017.09.09", "title": "\"Булгаргаз\" предложи намаление на цената на природния газ със 7%"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%B2%D0%B5%D0%B4%D0%B5-%D0%B2%D0%B0%D0%B6%D0%BD%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BE%D0%B0%D0%B5-%D0%B8-%D0%BA%D0%B0%D1%82%D0%B0%D1%80-news689142.html", "text": "Президентът на САЩ Доналд Тръмп е провел разговори с престолонаследника на Саудитска Арабия Мохамед бин Салман ал Сауд, с престолонаследника на ОАЕ Мохамед бин Зайед ал Нахиян и с емира на Катар Тамим бин Хамад ал Тани, за да обсъди с тях дипломатическата криза в Персийския залив, предаде \"Хил\". Тръмп е посочил необходимостта от единство сред партньорите на САЩ сред арабите и че тя е „необходима за развитието на регионалната стабилност и за справянето със заплахата на Иран“, според официално заявление на Белия дом. Президентът също така е „посочил, че всички държави трябва да изпълнят задълженията си според срещата на високо равнище в Рияд за борбата срещу тероризма, да прекъснат спонсорирането на терористичните групи и да се борят срещу терористичната идеология“, пише още в заявлението. По-рано по време на пресконференция Тръмп заяви, че би желал „да помогне с медиация между Катар и ОАЕ и Саудитска Арабия“.", "date": "2017.09.09", "title": "Тръмп проведе важни телефонни разговори със Саудитска Арабия, ОАЕ и Катар"}
{"url": "http://pik.bg/%D1%83%D0%B1%D0%B8%D0%B5%D1%86%D1%8A%D1%82-%D0%BE%D1%82-%D0%B8%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%B8%D0%B4%D0%B2%D0%B0-%D1%83-%D0%BD%D0%B0%D1%81-news689122.html", "text": "Немската филмова звезда Том Влашиха, нашумял най-вече с героя си Джакен Х'Гар от \"Игра на тронове\", идва в София в събота като гост на Comic-Con Bulgaria, което ще се проведе в събота и неделя (9 и 10 септември) в Интер експо център на \"Цариградско шосе\". Посетителите ще могат да се запознаят с актьори от световноизвестни и любими сериали. На площ от 2500 кв. м ще бъде разположена гейминг зона с голяма сцена, на която сили ще премерят едни от най-добрите геймъри в Източна Европа. Ще има допълнителни турнири с големи награди и за всички желаещи да премерят сили в игри като CS:GO, League of Legends, FIFA и много други. Ще присъстват и любими лица от \"Дневниците на вампира\".", "date": "2017.09.09", "title": "Убиецът от \"Игра на тронове\" идва у нас!"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%BA%D0%B0%D0%B7%D0%B8%D1%87%D0%B5%D0%BD%D0%B5-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%82%D0%B8%D1%80-%D0%BF%D1%80%D0%B5%D0%B3%D0%B0%D0%B7%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-news689145.html", "text": "Напрежение имаше в „Казичене” в нощта срещу събота, след като тир прегази мъж на пешеходна пътека в столичния квартал. Пострадалият беше откаран в болница в тежко състояние. По непотвърдена информация тир е спрял на червен светофар в отсрещното платно. В опит да го изпревари турският водач е прегазил мъжа, който е пресичал на светофара, съобщава Нова телевизия. Веднага след инцидента хората в „Казичене” се събраха на пешеходната пътека с искания да бъде поставен надлез или подлез в района, защото твърдят, че това не е първият подобен случай.", "date": "2017.09.09", "title": "Напрежение в \"Казичене\", след като ТИР прегази пешеходец "}
{"url": "http://pik.bg/%D0%B2-%D1%8F%D0%BF%D0%BE%D0%BD%D0%B8%D1%8F-%D0%BE%D1%87%D0%B0%D0%BA%D0%B2%D0%B0%D1%82-%D0%B4%D0%BD%D0%B5%D1%81-%D0%BD%D0%BE%D0%B2-%D1%80%D0%B0%D0%BA%D0%B5%D1%82%D0%B5%D0%BD-%D1%82%D0%B5%D1%81%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news689143.html", "text": "Министърът на отбраната на Япония Ицунори Онодера не изключва нов ракетен тест от Северна Корея по случай отбелязваната днес 69-а годишнина от образуването на републиката, предаде ТАСС, цитирани от Фокус. „Изхождайки от заявленията и действията на Северна Корея, такава вероятност не трябва да се изключва. Разбира се, важно е да се запази бдителност и в обикновените дни, но в миналото на 9 септември Пхенян проведе петото си ядрено изпитание“, посочи министърът. В навечерието на празничната дата в КНДР японските сили за самоотбрана са разгърнали на територията на страната ПВО комплекси и са изкарали в Японско море кораби, снабдени със система „Аеджис“.", "date": "2017.09.09", "title": "В Япония очакват днес нов ракетен тест на Северна Корея"}
{"url": "http://pik.bg/%D1%84%D0%B5%D0%BD%D0%BE%D0%BC%D0%B5%D0%BD-%D0%B1%D0%B5%D0%B1%D0%B5-%D1%81%D0%B5-%D1%80%D0%BE%D0%B4%D0%B8-%D1%81%D1%8A%D1%81-%D0%B7%D1%8A%D0%B1%D0%B8-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B3%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D1%81%D0%BD%D0%B8%D0%BC%D0%BA%D0%B0-news689065.html", "text": "Лекари в западната индийска държава Гуджарат успешно извадиха седем зъба на едномесечно бебе. Операцията е извършена през август. Процедурата е извършена на два етапа. Първо са извадени четири зъба, а след това останалите три, пише Би Би Си. Зъбите на бебето са открити няколко дни след раждането му. Родителите го завели при педиатъра, тъй като имали проблеми с кърменето. След извършения преглед той открил бели тъкани в устата на бебето и препратил семейството към зъболекар. Той от своя страна открил седемте зъба. „Понякога се виждат връхчетата на зъбите, докато не пораснат. В този случай те са напълно оформени”, пояснява зъболекарят. Той допълва, че досега не е чел за такъв случай, но всъщност не било нещо необичайно. „Това е нормален биологичен процес. В този случай се е случило по-рано”, казва той. Трябвало е зъбите да бъдат отстранени хирургично, тъй като не били твърди и ако някой от тях се счупел, можело да попадне в трахеята на бебето, което би било фатално за него. Сега вече то може да се храни нормално и е добре. Все още обаче е трудно да се каже дали операцията ще даде отражение върху растежа на зъбите на бебето в бъдеще.", "date": "2017.09.09", "title": "Феномен! Бебе се роди със зъби, лекарите ги извадиха (СНИМКА)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BA%D0%BE%D0%B8%D1%82%D0%BE-%D0%BF%D1%8A%D1%82%D1%83%D0%B2%D0%B0%D1%82-%D0%BA%D1%8A%D0%BC-%D0%BA%D0%B0%D0%BF%D0%B8%D1%82%D0%B0%D0%BD-%D0%B0%D0%BD%D0%B4%D1%80%D0%B5%D0%B5%D0%B2%D0%BE-%D0%B8-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82---%D0%B2%D0%B8%D0%B4%D0%B8%D0%BD-news689139.html", "text": "Колони от товарни автомобили от около 1 км са се образували на ГКПП \"Капитан Андреево\" на българо-турската граница и на ГКПП \"Дунав Мост - Видин\" на границата с Румъния, на изход. Това сочат данни към 06.00 часа, публикувани на сайта на ГД \"Гранична полиция\". На българо-сръбската граница трафикът е интензивен на ГКПП \"Калотина\" за леки автомобили на изход. На границите с Македония и Гърция трафикът е нормален на всички ГКПП.", "date": "2017.09.09", "title": "Важно за всички, които пътуват към \"Капитан Андреево\" и \"Дунав мост - Видин\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B9%D0%BE%D1%81%D0%B8%D1%84-%D1%81%D1%8A%D1%80%D1%87%D0%B0%D0%B4%D0%B6%D0%B8%D0%B5%D0%B2-%D0%B7%D0%B0%D0%BA%D1%8A%D1%81%D0%B0-%D1%81%D1%8A%D1%81-%D0%B7%D0%B4%D1%80%D0%B0%D0%B2%D0%B5%D1%82%D0%BE---%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%B2%D0%BC%D0%B0-%D1%81%D0%B5-%D0%B1%D0%BE%D1%80%D1%8F%D1%82-%D0%B4%D0%B0-%D0%B3%D0%BE-%D0%B7%D0%B0%D0%BA-news688318.html", "text": "Йосиф Сърчаджиев отново се сблъскал със здравословни неволи, научи „Ретро“. Наскоро актьорът, който в последните години се изолира от светския шум в село Кирково, дошъл при софийски спецове в ортопедията. В столицата Йоско пристигнал с жена си Райна Томова, която от няколко седмици сякаш му била личен асистент. Артистът се придържал за нея по пътя до Военномедицинска академия, а всяка крачка го изцеждала напълно. Докторите установили, че проблемите на Сърчаджиев идват от коленете, които тръгнали да го предават още след преживения преди години инсулт. Въпреки че звездата от „Време разделно“ успял да се закрепи сравнително бързо, пораженията в краката били непоправими. Сега му предстояли нови изследвания, скенери и рехабилитации, които да го върнат в кондиция. Йосиф се притеснявал и за финансовата част на проблема, защото лечението съвсем не му било по джоба. Когато мозъчният удар го покосява преди време, Сърчаджиев изпада в кома. След време споделя, че е бил в отвъдното и се е срещнал лице в лице със смъртта. Магарешкият му инат обаче изумява дори докторите, чиито прогнози за възстановяването му не са никак розови. Парализираният актьор успява да се раздвижи благодарение на волята си и къртовските усилия всеки ден. След мозъчния удар движенията му били затруднени, но режисьорът отказал алкохола и цигарите и започнал да плува и кара колело всеки ден. С една от най-жестоките поразии на инсулта - забавения говор, се борил твърде дълго време. Тогава открил свой вид лечение чрез музика, което му помогнало да изглади дикцията си. Сутрин си пускал мощен бас с ариите на Фигаро, пасажи от „Травиата“ и арията на Каварадоси от „Тоска“. Пеел с цяло гърло и в крайна сметка се сбогувал с говорния дефект. Терапията заимствал от певеца Михаил Белчев, който цял живот заеква, но когато запеел, проблемът моментално изчезвал.", "date": "2017.09.09", "title": "САМО В ПИК И \"РЕТРО\"! Йосиф Сърчаджиев закъса със здравето - лекари от ВМА се борят да го закрепят"}
{"url": "http://pik.bg/%D0%B8%D1%80%D0%BC%D0%B0-%D0%B8-%D1%85%D0%B0%D1%80%D0%B2%D0%B8-%D0%BD%D0%B5-%D0%B5-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B4%D0%B2%D0%B0-%D0%BE%D0%BF%D1%83%D1%81%D1%82%D0%BE%D1%88%D0%B8%D1%82%D0%B5%D0%BB%D0%BD%D0%B8-%D1%83%D1%80%D0%B0%D0%B3%D0%B0%D0%BD%D0%B0-%D0%B0-%D0%BD%D0%B0-%D0%B5%D0%B4%D0%BD%D0%B0-75-%D0%B3%D0%BE%D0%B4%D0%B8%D1%88%D0%BD%D0%B0-%D0%BB%D1%8E%D0%B1%D0%BE%D0%B2-news689082.html", "text": "Жертви, евакуация и разрушения – това са асоциациите, които будят напоследък имената Харви и Ирма. Харви и Ирма Шлутър обаче са много далеч от това. Те са възрастна, щастливо женена двойка, която през март ще отпразнува 75 години съвместен живот, пише Ню Йорк Таймс. И двамата са дълголетници - Харви е на 103, а съпругата му – на 93 години. Двамата са преживели виждането на самолет за първи път и стъпването на Луната на Нийл Армстронг. В последното си интервю, мисис Шлутър дори си спомня какво е било времето в околността в Скопейн, в деня на убийството на Кенеди – хладно и облачно. Но въпреки всичко, което са видели, никога не са преживявали подобни мощни урагани, които носят имената им и връхлитат така брутално родината им. „Наистина не мога да си обясня това съвпадение, не знам как работи логиката”, споделя господин Шлутър след като разбира за странното съвпадение на имената. Обяснението е просто - от 1979 г. Световната метеорологична организация редува мъжки и женски имена за тропически бури, зародили се над Атлантическия океан. Шест основни списъка с имена се пазят и използват на ротационен принцип. Така малките имена на ураганите, които са използвани 2017 г. могат да се появят отново през 2023 г. Практиката е името да отпада, ако ураганът е смъртоносен. Името „Харви” за първи път е било използвано за буря през 1981 г. Още шест бури носят същото име. На всеки шест години той е следван от Ирен. Но през 2011 г., ураганът удря Карибите и много градове по източното крайбрежие, така че името отпада. Списъкът на имена е дълъг, някои от тях са Хейзъл, Карла, Линда, Инсс, Агнес, Андрю и Мич, Изабел, Иван, Катрина, Феликс и други. Предвид жестокостта на ураганите Харви и Ирма през 2017 г., това вероятно ще бъде първият и последен път, когато имената се появяват в тандем. Семейство Шлутър обаче са тандем от 40-те години на XX-ти век, когато Харви посещава брат си в Спокейн и се натъкнал на Ирма, останала със сестра си в апартамента по-долу, докато тя посещавала гимназия. Господин Шлутър веднага бил поразен при срещата им. Бъдещата му съпруга било по-колеблива. „Все още не бях завършила училище, исках да завърша, но той ми предложи да се оженим”, спомня си тя. Двамата се женят през 1942 г. Тогава Шлутър е все още в армията. След това се завръщат във Вашингтон. Докато той работи като бръснар, тя намира живот у дома самотен. И двамата са израснали в големи семейства и спонтанно решават да станат приемни родители на големи групи деца – много от които с физически или умствено увреждания. В последните две десетилетия са се погрижили за над 120 деца. Преди няколко години, по време на пресконференция, той отбелязва, че едно от най-удовлетворителните неща в живота му, е било именно да е приемен родител. Спокейн, в източната част на Вашингтон, никога не е удрян от урагани. Ирма не си спомня някога да са били засегнати сериозно от други метеорологични събития, включително снежни бури и земетресения, които са по-често срещани в околността. Когато Харви и Ирма се раждат в началото на 20 век, радиото е ново изобретение, а кабелната телевизия е на десетилетия в бъдещето. В новия век те гледат как имената им трепкат на екрана със съобщения за смърт, разрушение и евакуация.", "date": "2017.09.09", "title": "Ирма и Харви не е историята на два опустошителни урагана, а на една 75-годишна любов"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD%D1%8A%D1%82-%E2%80%9E%D0%B8%D1%80%D0%BC%D0%B0%E2%80%9C-%D0%BE%D1%82%D0%BB%D0%BE%D0%B6%D0%B8-%D0%B8%D0%B7%D1%81%D1%82%D1%80%D0%B5%D0%BB%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%B5%D0%BD-%D1%81%D0%BF%D1%8A%D1%82%D0%BD%D0%B8%D0%BA-%D0%BD%D0%B0-%D1%81%D0%B0%D1%89-news689064.html", "text": "Изстрелването на разузнавателен спътник на Съединените щати бе отложено за неопределено време заради приближаващия Флорида ураган „Ирма“, съобщиха от компанията United Launch Alliance (ULA), която е оператор на изстрелването. Стартът на ракетата-носител Atlas V със спътника NROL-42, предназначен за американското разузнаване, бе планиран за 14 септември от космодрума Ванденберг в Калифорния. От United Launch Alliance обявиха, че отлагането на изстрелването е свързано с „текущата прогноза за урагана „Ирма“. „Новата дата на изстрелването на спътника ще бъде определена след като станат ясни последствията от урагана“, се посочва в съобщението на United Launch Alliance. Уточнява се, че решението за отлагането на изстрелването е свързано най-вече със съображения около безопасността на персонала, отговарящ за изстрелването.", "date": "2017.09.09", "title": "Ураганът „Ирма“ отложи изстрелването на разузнавателен спътник на САЩ"}
{"url": "http://pik.bg/%D0%BE%D0%B1%D1%89%D0%B8%D0%BD%D1%81%D0%BA%D0%B0%D1%82%D0%B0-%D1%83%D0%BF%D1%80%D0%B0%D0%B2%D0%B0-%D0%B2-%D0%B1%D0%B5%D1%80%D0%BA%D0%BE%D0%B2%D0%B8%D1%86%D0%B0-%D1%82%D0%B5%D0%B3%D0%BB%D0%B8-%D0%BA%D1%80%D0%B5%D0%B4%D0%B8%D1%82-%D0%BE%D1%82-500-000-%D0%BB%D0%B5%D0%B2%D0%B0-%D0%B7%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4-news689085.html", "text": "Общинската управа на Берковица ще изтегли кредит от 500 000 лева за строителството на осемкилометров водопровод, по който в града от Бързия ще бъде докарана минерална вода, съобщава Конкурент. Общинската управа няма пари в бюджета си за съфинансиране на проекта. Основната част от средствата за водопровода са осигурени по проект към Националния доверителен екофонд. Той бе одобрен в началото на годината и е на стойност 1 020 668 лв. Предвидено е строителството да завърши за 180 дни. Общината обаче трябва да осигури половината от сумата -  520 054 лева, а това може да стане единствено чрез поемане на дългосрочен дълг. “Успешната реализация на проекта е шанс за съживяване и разнообразяване на местната икономика и туризъм, тъй като предполага създаване на нови работни места и привличане на инвестиции”, коментира кметът Милчо Доцов. Съществуващият водопровод от сондажа в Бързия е етернитов и е от далечната 1969 година. Той е амортизиран, полуразрушен и прекъснат на много места. Така до града под Ком минерална вода не стига. Бъдещият тръбопровод е с обща дължина 7 786.28 метра, а трасето му преминава през землищата на Бързия и Берковица. Водата е с много добри показатели. Тя е без мирис и цвят, с температура от 31.8 градуса. Определят я като хипотермална, слабо минерализирана,  хидрокарбонатно-сулфатна, натриева, флуорна и силициева. Лекува сърдечносъдови и заболявания на опорно-двигателния апарат, неврози, колити и други. Вече е издадено разрешителното за строеж, обявена е обществената поръчка за избор на изпълнител, която приключва в средата на месеца.", "date": "2017.09.09", "title": "Общинската управа в Берковица тегли кредит от 500 000 лева за строителство на водопровод"}
{"url": "http://pik.bg/7-%D0%BD%D0%B5%D1%89%D0%B0-%D0%BA%D0%BE%D0%B8%D1%82%D0%BE-%D0%B5%D0%B4%D0%B2%D0%B0-%D0%BB%D0%B8-%D0%B7%D0%BD%D0%B0%D0%B5%D1%82%D0%B5-%D0%B7%D0%B0-%D0%B3%D1%8A%D1%80%D0%B4%D0%B8%D1%82%D0%B5-%D1%81%D0%B8-news689087.html", "text": "Докато прибирате гърдите си на тясно в сутиена всеки ден и лежите върху тях часове наред, докато спите ...замисляли ли сте се на какво са способни? Едва ли! И все пак те са част от вас, така че добре да сте запознати с целия им капацитет, пише Тялото.бг. Какво могат да правят : Гърдите ви получават оргазъм Съвсем сериозно! Когато ги галят, стискат леко или целуват, се активират същите мозъчни региони, както и при генитална стимулация. Зърната настръхват от различни неща Не само когато сте възбудени, а когато ви е студено, когато материята на дрехите ги дразни или дори когато се ядосате и кръвното ви скочи. Размерът им постоянно се променя Знаете, че в определени дни, свързани с месечния ви цикъл, гърдите ви набъбват, а когато сте възбудени, може да се уголемят с до 25 %. Харесвате ли гърдите си? Според изследване на сп. Journal of Sexual Health 70 % от жените по света не са доволни с размера на гърдите си. Или ги намират прекалено малки, или прекалено големи. Гърдите ви са различен размер Повечето жени често стоят пред огледалото и се чудят защо гърдите им са асиметрични. Причината е доста проста. Хормоналните промени по време на пубертета могат да накарат едната гърда да започне да расте преди другата и дори да престанат да растат по едно и също време. И мъжете могат да се сдобият с по-изявени гърди Шокиращо, но и мъжете могат да увеличат гръдната си обиколка. Тази медицинска ситуация се нарича гинекомастия и се причинява от дисбаланс на хормоните. Пушенето оказва негативно влияние върху гърдите Пушенето е вредно за здравето и гърдите ви! Пушачите са склонни да имат по-увиснали гърди от непушачите, защото химикалите в цигарите разграждат еластина в тялото.", "date": "2017.09.09", "title": "7 неща, които едва ли знаете за гърдите си"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B0%D0%B1%D0%B0-%D0%BD%D0%B0%D0%BF%D1%8A%D0%BB%D0%BD%D0%B8%D0%BB%D0%B0-%D1%86%D1%8F%D0%BB-%D0%B3%D0%B0%D1%80%D0%B4%D0%B5%D1%80%D0%BE%D0%B1-%D1%81-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%BD%D0%B8-%D1%86%D0%B8%D0%B3%D0%B0%D1%80%D0%B8-news689015.html", "text": "16 960 къса цигари са били иззети от служители на Районно управление на МВР–Свиленград при проверка в частен дом, обитаван от 69-годишна жена от града, съобщиха от пресцентъра на МВР. Цигарите са открити в гардероб в една от стаите в жилището. Образувано е досъдебно производство, стопанката на дома е задържана за срок до 24 часа.", "date": "2017.09.09", "title": "Арестуваха баба, напълнила цял гардероб с контрабандни цигари"}
{"url": "http://pik.bg/%D0%BC%D0%BE%D0%B4%D0%B0%D1%82%D0%B0-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D1%81%D0%B5%D0%BB%D0%B8%D0%BD-%D0%B4%D0%B8%D0%BE%D0%BD-%D0%B2-%D0%B1%D0%B8%D1%82%D0%BA%D0%B0%D1%82%D0%B0-%D1%81-%D1%82%D1%8A%D0%B3%D0%B0%D1%82%D0%B0-news689016.html", "text": "Канадската звезда Селин Дион преглъща трудностите, които животът й поднася, с помощта на модата. Тоалети на световноизвестни дизайнери са източник на радост за 49-годишната певица откакто изгуби съпруга си Рене Анжелил и брат си миналата година. „Невероятно е как малко фантазия може да оправи настроението ти. Винаги съм обичала модата, откакто се помня. Но както всеки знае, преминах през големи трудности последните години и напоследък разпервам отново крила, благодарение на красивите дрехи и аксесоари“, изповяда се пред тя пред списание \"Пийпъл\". Въпреки приповдигнатото си настроение, изпълнителката на My Heart Will Go On наскоро сподели, че още не е готова да се среща с мъже. Носителката на „Грами“ отбеляза почти 22 години щастлив семеен живот със своя импресарио Рене Анжелил. След дълга борба с рак на гърлото, той си замина в началото на 2016 г. на 73-годишна възраст. Двамата имат трима сина – Рене-Шарл, Нелсън и Еди. Два дни след смъртта на съпруга си, певицата загуби и своя брат.", "date": "2017.09.09", "title": "Модата помага на Селин Дион в битката с тъгата"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B1%D0%B8-%D0%B1%D0%B8-%D1%81%D0%B8-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81%D1%80%D0%B5%D0%B4-%D0%BD%D0%B0%D0%B9-%D0%B1%D1%8A%D1%80%D0%B7%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%89%D0%B8%D1%82%D0%B5-%D0%B2-%D1%81%D0%B2%D0%B5%D1%82%D0%B0-news688802.html", "text": "Населението на България е сред най-бързо намаляващите в света. От 1990 г. насам тя вече изгуби 1/5 от него. Но какво означава това за онези, които остават в страната, пита се кореспондентката на Би Би Си Рут Алегзандър в репортаж от страната ни. Дълбоко в българската провинция, в област Перник, направих рядко откритие, разказва тя. Но не ризата с традиционна българска шевица е изненадала журналистката, а фактът, че 30-ина годишен човек живее на село. „Всичките ми приятели, с които израснах тук, заминаха”, споделя той. Заминали са и много други млади българи – в търсене на работа в по-големите градове. Стоян признава, че има късмета да работи в планинското село Пещера като ръководител на фолклорна група и организатор на ежегоден фестивал в региона. Въпреки това обаче той намира, че животът в селото не може да се развива. „Невъзможно е да намериш човек в селото или окръга, с когото да създадеш семейство, защото няма млади хора. Единственият начин да си намеря някого е, ако съм в града”, казва Евтимов. „Ще ми бъде много трудно и мъчно да оставя селото си, но в някакъв момент ще трябва да го направя”, споделя той. След като комунистите вземат властта след Втората световна война, бяха направени ТКЗС-тата, а много земеделски работници намериха работа в новите заводи. След падането на комунизма през 1989 г. ТКЗС-тата спират работа, тенденцията към преселване в градовете се изостря. А и много хора не спират дотук и си търсят работа в чужбина. През 1989 г. населението на България беше почти 9 млн. Сега е малко над 7. До 2050 г. този брой вероятно ще падне под 5,5 млн. До края на века пък ще е наполовина от сегашните нива. Този отлив на хора допринася за друг фактор за демографската криза в България – тъй като много от младите хора са емигрирали, в страната раждаемостта е ниска. „Последният път, когато се роди бебе в селото, беше преди десет години”, споделя Стефка – собственичка на магазин. „Сега малкото момиче и майка ѝ живеят в Кипър”, добавя тя. Жителите на селото ѝ са на възраст от около 60 години. Стефка се притеснява, че ще трябва да затвори магазина, защото няма други клиенти. „В това село живееха повече от 600 души”, казва 70-годишният Боян от Калотинци. „Някои починаха, други се преместиха в градовете и сега сме 13 души”. В с. Смиров дол баба Станка е седнала на пейка край пътя, търпеливо чакайки подвижния магазин, който обслужва района. „Аз съм родена в това село и го помня като беше пълно с хора”, разказва тя. „На нашата улица, например, в миналото живееха много хора. Сега само аз живея тук.” Чувства ли се самотна? „Разбира се, че съм самотна. Много е тежко”, казва възрастната жена през сълзи. Хората в Калотинци и околните села пазаруват от мобилен магазин, който идва тук три пъти в седмицата. Обслужва ги семейство Атанас и Лили Борисови. Техният ван е добре зареден със стока – от хляб и кисело мляко до цигари и бира, продават се дори и лекарства. За 10 години не са пропуснали да дойдат в селото нито веднъж, даже и през зимата, когато планинските пътища са покрити със сняг. „Тъй като са малко хора, ние се отнасяме приятелски с всеки един от тях, и се опитваме да им помогнем с каквото можем”, казва Лили. Очевидно всички хора от селото ги познават, но Лили споделя, че клиентите и продажбите им намаляват. „Започваме да се притесняваме, ако някой не се появи на обичайното място, където се срещаме, особено ако това е през зимата. Всъщност сме имали случай, в който намерихме един човек починал”, добавя Лили. Българското правителство въвежда мерки, целящи да спрат понижаването на населението чрез насърчаване на раждаемостта. То се стреми и да окуражи етническите българи да се завърнат в страната, но без успех. „България няма нужда от необразовани бежанци”, казва зам.-министърът по демографската политика Валери Симеонов, един от лидерите на коалицията „Обединени патриоти”. „Те имат различна култура, различна религия, дори различни ежедневни навици”, добавя още той. „Благодарение на Бог България е сред най-добре отбраняваните държави от имигрантското нашествие в Европа”, казва Симеонов, имайки предвид оградата с дължина 260 км по границата с Турция, която трябва да спре навлизането на бежанци в страната. Според проверка на ЕК България е приютила само 50 от бежанците, които пристигнаха в Европа от Северна Африка и Близкия Изток между 2015 и 2017 г. Ясно е, че българското правителство не вижда решение на проблема с населението в имиграцията. Въпреки това управляващите имат много идеи как да се увеличи броят на жителите, в страната обаче хората имат усещането, че политиците говорят повече, отколкото действат. Преди да напусне България, Рут Алегзандър се среща отново с Боян от Калотинци. „Забравени от политиците и от Бог. Управляващите няма да направят нищо за нас. Грижа ги е само за своите собствени интереси. Те не се интересуват от хората – особено от старите хора в селските райони. Не се интересуват от младите хора, защото те са зад граница. Политиците като цяло не се интересуват и българската държава изчезва”, казва той.", "date": "2017.09.09", "title": "ТРАГЕДИЯ! Би Би Си алармира: Населението на България е сред най-бързо намаляващите в света"}
{"url": "http://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%80%D0%B5%D1%88%D0%B8%D1%82%D0%B5%D0%BB%D0%BD%D0%B8-%D0%BC%D0%B5%D1%80%D0%BA%D0%B8-%D0%B0%D0%BA%D0%BE-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BE%D0%B1%D1%8F%D0%B2%D0%B8-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-news689063.html", "text": "Правителството на Испания може да предприеме решителни мерки, ако властите на Каталуния обявят едностранна независимост, писа вестник \"Конфиденсиал\". В момента Мадрид се опитва са регулира каталонския проблем чрез Конституционния съд (КС), който вече спя действието на закона за референдума относно излизането от Испания. Централното правителство има и други по-радикални мерки. Една от тях е член 155 на Конституцията, който досега още не се е прилагал. В него се казва, че „ако автономната общност не изпълнява задълженията, предвидени от конституцията или от други закони, и действията й нанасят сериозни щети на общодържавните интереси на Испания“, правителството на кралството „може със съгласието на абсолютното мнозинство на Сената, да предприеме необходимите мерки за принудително изпълнение на посочените задължения от автономната общност“. „За осъществяването на мерките, предвидени в предишният член, правителството може да дава съответните разпореждания на всички власти на автономните общности“, уточнява се в закона. Овен това този член позволява да се анулира автономия статут на региона. По-рано парламентът на Каталуния одобри два сепаратистки закона. Първия създава правната база за провеждането на референдума за независимост, а вторият – регулира излизането на автономията от Испания, ако на референдума победят привържениците на независимостта. Мадрид вече обжалва първия закон. Очаква се в скоро време в Конституционния съд да бъде внесена и жалбата срещу втория закон.", "date": "2017.09.09", "title": "Испания подготвя решителни мерки, ако Каталуния обяви независимост"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B2%D0%B8%D0%BD%D0%BE%D0%B2%D0%BD%D0%B8%D0%BA%D1%8A%D1%82-%D0%B7%D0%B0-%D1%81%D1%83%D0%B4%D0%B6%D1%83%D0%BA%D0%B3%D0%B5%D0%B9%D1%82-%D0%BA%D0%BE%D0%B9-%D0%B8-%D0%B7%D0%B0%D1%89%D0%BE-%D0%BD%D0%B0%D0%BC%D0%B5%D1%81%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-news689165.html", "text": "Няма как някой да ми даде нещо, което самият той го няма. Няма такава фирма в Добрич, която да произведе подобно количество - 4 тона суджук - няма нито капацитета, нито възможността. Познавам човека, който ме обвини. Той ми е длъжник. Това заяви пред Нова телевизия бившият добрички депутат от ГЕРБ Живко Мартинов. Той проговори за първи път, след като бе обвинен за аферата „Суджукгейт“. По време на интервюто до него неотлъчно бе адвокатът му. След разразилия се скандал по настояване на главния прокурор Сотир Цацаров Мартинов напусна парламента, а партия ГЕРБ го изключи от редиците си.„Въпросният човек, който ме топи, си е измислил всичко, но ползва съветите на добри юристи и ги лансира“, заяви още Мартинов. Според него \"въпросният бизнесмен\" му дължал огромни суми от наеми за периода 2009-2012 г. Изхитрил се обаче и продал трите фирми \"на хора в неравностойно положение\" и Мартинов нямало как да си получи парите. \"Този човек не е имал колбасарски цех!... Разберете ме правилно - не може да се изпълни нещо, което няма капацитета да бъде направено. Никой няма да се довери на неудачник\", заяви още Мартинов. Според него двадесетте свидетели по делото са \"хора, които не са успели да се реализират в публичното пространство, не са успели да вземат важни постове, а другият кръг са негови близки, ощетени в сферата на бизнеса\". Той поясни, че съжалява, че в разразилия се \"Суджукгейт\" е било замесено и името на премиера Бойко Борисов. „Съжалявам, че всички се вързаха на тая въдица. Никога не съм ползвал името на Борисов. Човекът, който ме обвини знае, че съм близък до ГЕРБ, но това не съм го използвал срещу никого. Градът е малък и всичко се знае. Всичко при този човек е плод на такива сделки - тъмни“, каза още бившият депутат от Добрич.", "date": "2017.09.09", "title": "ЕКСКЛУЗИВНО В ПИК! Проговори виновникът за \"Суджукгейт\"! Кой и защо намеси името на Борисов?!"}
{"url": "http://pik.bg/%D0%BE%D1%82%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-%D0%B2%D1%81%D0%B5%D0%BA%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B8-%D1%84%D1%80%D0%B0%D0%BD%D1%86%D1%83%D0%B7%D0%B8%D0%BD-%D0%BD%D1%8F%D0%BC%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%B2-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-news689091.html", "text": "Рейтингът на френския президент Еманюел Макрон продължава да се срива, съобщава РИА Новости, като се позовава на проучване на компанията Elabe. Според него 26 процента от французите нямат доверие в Макрон. По данни на проучването, само за последния месец Макрон е загубил три процента от рейтинга си. 37 процента от участвалите в допитването заявяват, че имат доверие в Макрон, а 32 процента – че не му се доверяват особено. 26 процента са били категорични, че нямат доверие в Макрон. Пет процента от запитаните са се затруднили да отговорят конкретно. През май, когато Макрон пое властта, имаше подкрепата на 45 процента от французите. Рейтингът му започна да пада от юли насам.", "date": "2017.09.09", "title": "Отстъпление! Всеки четвърти французин няма доверие в Еманюел Макрон"}
{"url": "http://pik.bg/%D0%BC%D0%B0%D0%BD%D0%B8%D1%8F-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%81%D0%B8-%D0%BD%D0%B0%D0%B7%D0%BD%D0%B0%D1%87%D0%B8-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE-%D1%81%D1%8A%D0%BD%D1%8F-news689048.html", "text": "Звездата на „Реал“ (М) Кристиано Роналдо отново доказа, че е маниак на тема здравословен живот. Португалецът си нае специалист, който да се грижи за неговия сън. Експертът се казва Ник Литълхейлс и разкрива любопитни подробности за работата си пред английските издания. \"Роналдо наистина инвестира непрекъснато в себе си. Интересува се от всичко, което може да му помогне. Държи да е в перфектна форма и полага много усилия, за да го постигне“, разкри спецът. По думите му Роналдо спи 5 пъти по час и половина следобед, като всеки път му сменят чаршафите. Половин час преди нощното заспиване пък той не гледа телевизия или мобилния си телефон, за да може организмът му да се отпусне за сън. В същото време треньорът на „Реал“ (М) Зинедин Зидан пък призна, че е възможно да остави Роналдо на пейката в някой мач, тъй като ще има ротация на състава. „Говорил съм с Кристиано, той ми има доверие и няма проблем да пропусне някой двубой“, сподели Зидан пред „Марка“ преди неделното домакинство на „Леванте“ от 14 часа българско време.", "date": "2017.09.09", "title": "Мания! Кристиано си назначи експерт по съня"}
{"url": "http://pik.bg/%D1%81%D0%B5%D0%BD%D0%B0%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D1%82%D1%80%D1%8A%D0%BC%D0%BF-%D0%BE%D1%82%D0%BF%D1%83%D1%81%D0%BD%D0%B0-%D0%BF%D0%B0%D1%80%D0%B8-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-news689095.html", "text": "Комисия за отпускане на средства към Сената на САЩ прокара законопроект в четвъртък вечерта, който включва 10 милиона долара помощ за финансиране на органа на ООН за борба с климатичните изменения, който съблюдава изпълнението на Парижкото споразумение за климата, информира Ройтерс. Мярката е приета въпреки решението на президента Доналд Тръмп да спре финансирането. 30-членната комисия, която разпределя федерални средства за различни правителствени агенции и организации, одобри законопроект за отделяне на 51 милиарда долара разходи за Държавния департамент и чуждестранни операции, включително и поправка за продължаване финансирането на работната рамка на ООН за борба с климатичните изменения, както и за Междуправителствения панел за климатични промени. Поправката е прокарана, макар че в предложението за бюджета за 2018 г. на Тръмп от по-рано тази година се елиминира подкрепа на механизъм за финансиране на проекти за борба с климатичните промени в развиващи се страни и организации. САЩ все още са член в 1992 UNFCCC, който следи изпълнението на споразумението от Париж, въпреки че президентът на САЩ обяви през юни, че оттегля страната от световния договор. Вашингтон допринася с около 20% към бюджета за UNFCCC. Поправката беше приета от комисията с 16 срещу 14 гласа.", "date": "2017.09.09", "title": "Сенатът на САЩ бойкотира Тръмп, отпусна пари за борба с климатичните промени"}
{"url": "http://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%BD%D0%BE%D0%B2%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D1%80%D1%83%D1%81%D0%B8%D1%8F-%D0%B2-%D1%81%D0%B0%D1%89-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news689098.html", "text": "Новият посланик на Русия във Вашингтон Анатолий Антонов е бил приет от американския президент Доналд Тръмп, съобщи РИА Новости. „Бях приет от президента Тръмп и му връчих акредитивните си писма. Уверих държавният глава на САЩ, че разчитаме на близки отношения между двете страни“, заяви Антонов. Той добави, че срещата е протекла „в добра и конструктивна обстановка“. Анатолий Антонов каза още, че пред президента Тръмп е потвърдил, че Русия е готова с конкретни стъпки за подобряването на отношенията си със Съединените щати.", "date": "2017.09.09", "title": "На четири очи! Новият посланик на Русия в САЩ се срещна с Доналд Тръмп"}
{"url": "http://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B0-%D0%BA%D0%BE%D1%80%D0%BF%D0%BE%D1%80%D0%B0%D1%86%D0%B8%D1%8F-%D0%BA%D1%83%D0%BF%D0%B8-%D0%B4%D1%8F%D0%BB-%D0%BE%D1%82-%E2%80%9E%D1%80%D0%BE%D1%81%D0%BD%D0%B5%D1%84%D1%82%E2%80%9C-%D0%B7%D0%B0-$91-%D0%BC%D0%BB%D1%80%D0%B4-news689096.html", "text": "Китайската корпорация CEFC купи от държавния фонд на Катар QIA и Glencore дял от 14,2% от „Роснефт“ за 9,1 млрд. долара, съобщава Ройтерс. За подобна сделка се заговори още през август, уточнява агенцията. От Glencore уточниха, че CEFC купува акциите с премия от 16% към средната им цена за последните 30 дни. Сделката по придобиването на активите предстои да бъде одобрена от регулаторите. Glencore и QIA, които преди време купиха 19,5% от акциите на руската държавна петролна компания за 10,5 млрд. евро остават с в нея с дялове от съответно 0,5 и 4,7 на сто. През миналия месец италианската банка Intesa Sanpaolo е имала проблеми със синдикирания кредит от 5,2 млрд. долара, отпуснат на Glencore и катарския фонд за финансиране на покупката на дяловете в „Роснефт“.", "date": "2017.09.09", "title": "Китайска корпорация купи дял от „Роснефт“ за $9,1 млрд."}
{"url": "http://pik.bg/%D0%BE%D1%82%D0%BB%D0%B8%D1%87%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%87%D0%B5%D0%BB%D1%81%D0%B8-news689093.html", "text": "Мениджърът на Челси - Антонио Конте разкри, че голямата звезда на неговия отбор - Еден Азар е възстановен от своята контузия и в събота срещу Лестър може да запише определен брой игрови минути. Същото се отнася и за новото попълнение - Дани Дринкуотър, който все още не е дебютирал за действащия английски първенец, акцентира \"Топспорт\". \"Еден Азар работи много, за да се възстанови. Той е на разположение и е в състава за двубоя с Лестър. Мога да разчитам на него, но ще реша колко минути да му дам\", коментира италианецът. \"Дани Дринкуотър е много добра придобивка за нас. Миналата седмица той работи много, за да подобри физическото си състояние. Ще бъде в групата за мача, но не знам дали ще е готов да играе\", обясни Конте.", "date": "2017.09.09", "title": "Отлична новина за Челси!"}
{"url": "http://pik.bg/%D0%B1%D0%BE%D0%BB%D0%B8%D0%B4-%D0%BE%D1%82-%D1%84%D0%BE%D1%80%D0%BC%D1%83%D0%BB%D0%B0-1-%D1%89%D0%B5-%D0%B1%D1%8A%D0%B4%D0%B5-%D0%B8%D0%B7%D0%BB%D0%BE%D0%B6%D0%B5%D0%BD-%D0%BD%D0%B0-%D0%B5%D1%81%D0%B5%D0%BD%D0%BD%D0%B8%D1%8F-%D0%BF%D0%B0%D0%BD%D0%B0%D0%B8%D1%80-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news689027.html", "text": "Истински състезателен болид от Формула 1 ще украсява щанда на „Тексимп“ на Есенния панаир в Пловдив, съобщава Трафикнюз. Фирмата доставя металообработващи машини с цифрово програмно управление от световни марки. Сред тях е и Haas Automation, която има собствен отбор, участващ в надпреварите във „Формула 1“. Истински състезателен болид на тима ще пристигне в Пловдив за изложението. Сред най-атрактивните експонати на Международния технически панаир в Пловдив, който ще се проведе от 25 до 30 септември, се очаква да бъде и най-големият мотокар, произвеждан в България. Машината е рекордьор, защото може да се справи с товар от 33 тона. Използва се в пристанища, каменни кариери и леярни, обясняват изобретателите от „17 Н“. По улиците на Пловдив ще може да се види електрически автобус, произведен в Чехия. Той също е един от топекспонатите на Есенния панаир. Световна новост е хуманоидният робот Sanbot, предназначен за търговски центрове, магазини, ресторанти, хотели, болници, домове за възрастни, училища. Може да работи като магазинер, сервитьор, помощник в преподаване, охрана, домашен мениджър и личен асистент, казват изложителите от „Статсофт България“. Премиера за българския пазар ще има софтуерът за интерактивни карти на Here, САЩ. Вместо статичната визуализация, в тези приложения за смартфони се използва облачно активиране, за да се покаже движението „на живо“ в реално време, обясняват от „Хиър Юръп Б.В. - клон България“. От света на цифровите технологии е и дигиталният интерфейс SDM 30, който служи за контрол и защита, измервания и визуализация в реално време на параметрите на електромотори. Следи едновременно 16 устройства и изписва данните на дисплей, твърдят от „Елпром Троян“. Изложбата „Стройтех“ също ще изненада с много премиери, сред които световна иновация за производство и поставяне на термоизолация. Мобилна машина прави на самия строителен обект екстериорни и интериорни 3D панели, а така се пести време, повишава се ефективността и се преодолява сезонният характер на този вид бизнес. Разработката е на „Мейк България“. Интересни за специалистите ще са дренажните системи, хидроизолации и покривни мембрани, представени от „Лексон“. Голямо е разнообразието на дървени къщи от трупи, миниатюрни къщи и сауни за градината на „Арктик хаус Финландия“. Ще бъдат експонирани още много машини, продукти и системи за изграждане, изолация и декорация на различни видове сгради. За изложението се очакват 45 000 посетители от България и чужбина.", "date": "2017.09.09", "title": "Болид от Формула 1 ще бъде изложен на Есенния панаир в Пловдив"}
{"url": "http://pik.bg/%D1%81-%D1%82%D0%B5%D0%B7%D0%B8-20-%D0%BB%D1%8E%D0%B1%D0%BE%D0%B2%D0%BD%D0%B8-%D0%B2%D1%8A%D0%BF%D1%80%D0%BE%D1%81%D0%B0-%D1%89%D0%B5-%D0%BE%D0%BF%D0%BE%D0%B7%D0%BD%D0%B0%D0%B5%D1%82%D0%B5-%D0%BD%D0%B0%D0%BF%D1%8A%D0%BB%D0%BD%D0%BE-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D1%81%D0%B8-news689106.html", "text": "Започвайки нова любовна връзка, нямаме търпение да научим повече за партньора си. Интересуват ни, не само неговите занимания, хобита, цели в живота, но и отношението му към любовта, жените/мъжете, връзките и т.н. Винаги може да добавите повече забавление в опознаването. Организирайте си приятна вечер само за двама ви. Споделяме 20 въпроса, на които всеки един от вас да отговори искрено. Разбира се, бихте могли да добавите и други, а във времето, ако връзката ви се развие, да откриете нови зони в любовта, пишат от аз-жената.бг. 20 въпроса, които ще ви сближат повече с половинката. 1. Мъжете виждат жените като... 2. Жените виждат мъжете като... 3. Любовна връзка може да бъде успешна само, ако партньорите... 4. Любовната връзка ще се разпадне, ако... 5. Любовта е... 6. За да имате добра любовна връзка, жените трябва да... 7. За да имате добра любовна връзка, мъжете трябва да... 8. Най-трудното нещо за интимна връзка е... 9. Хората се влюбват, защото... 10. Най-важните качества на подходящия партньор са... 11. Най-болезненото нещо, което един мъж може да направи в една връзка е... 12. Най-болезненото нещо, което една жена може да направи в една връзка е... 13. Това, което повечето мъже искат е... 14. Това, което повечето жени искат е... 15. Най-важният урок, който научих за отношенията, е... 16. Думите, с които бих описал съвършената любовна връзка, са... 17. Във връзка не мога без... 18. Най-добрите качества, които нося в отношенията, са... 19. Без да се замисля, бих сложил/а край на връзката, ако... 20. Най-силните качества на моята половинка са...", "date": "2017.09.09", "title": "С тези 20 любовни въпроса ще опознаете напълно половинката си"}
{"url": "http://pik.bg/%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%B2%D0%BE%D0%BA%D0%B0%D0%BB%D0%B8%D1%81%D1%82%D0%B0-%D0%BD%D0%B0-%E2%80%9E%D0%BB%D0%B8%D0%BD%D0%BA%D0%B8%D0%BD-%D0%BF%D0%B0%D1%80%D0%BA%E2%80%9C-%D0%BF%D1%83%D0%B1%D0%BB%D0%B8%D0%BA%D1%83%D0%B2%D0%B0-%D0%B5%D0%B4%D0%BD%D0%B0-%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B5%D0%BC%D0%B5%D0%B9%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D1%81%D1%8A%D1%81-%D1%81%D1%8A-news689057.html", "text": "Съпругата на самоубилия се вокал на американската група „Линкин Парк“ Честър Бенингтън Талинда публикува в личния си профил в „Туитър“ една от последните семейни снимки с мъжа й, съобщава електронното издание RT. На снимката усмихващият се Честър Бенингтън е в компанията на съпругата и четирите му деца. „Малко преди съпругът ми да напусне този свят. Мислите за самоубийство вече са минавали през главата му, но никога не знаеш как нещата ще се променят“, се казва в текста под снимката. Честър Бенингтън бе намерен мъртъв на 20 юли в дома си в Лос Анджелис. Той бе погребан десет дни по-късно в град Палос Вердес Естейтс в американския щат Калифорния.", "date": "2017.09.09", "title": "Вдовицата на вокалиста на „Линкин Парк“ публикува една от последните семейни снимки със съпруга й"}
{"url": "http://pik.bg/%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D1%80%D1%8A%D0%BD%D1%81-%D1%81-%D1%83%D1%80%D0%B0%D0%B3%D0%B0%D0%BD%D0%B8%D1%82%D0%B5-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D1%80%D0%B5%D0%B0%D0%B3%D0%B8%D1%80%D0%B0-%D0%BD%D0%B0-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news689107.html", "text": "Носителката на Оскар“ Дженифър Лорънс заяви, че с ураганите над Съединените щати природата реагира на управлението на американския президент Доналд Тръмп, съобщава Асошиайтед Прес. Актрисата е във Великобритания за представянето на последния си филм „Мама!“ Отговаряйки на въпрос за преминаващите над Съединените щати урагани, Лорънс заяви, че „майката-природа показва яростта си в пълна степен“. Тя добави, че според нея, така природата реагира на управлението на Доналд Тръмп. Изказването на актрисата бързо взриви социалните мрежи, като дори се появиха призиви последният филм с участието на Лорънс да бъде бойкотиран. Това не е първият случай, в който Лорънс открито показва неприязън към Доналд Тръмп.", "date": "2017.09.09", "title": "Дженифър Лорънс: С ураганите природата реагира на управлението на президента Доналд Тръмп"}
{"url": "http://pik.bg/%E2%80%9E%D0%BA%D0%B2%D0%B0%D1%80%D1%82%D0%B0%D0%BB-%D1%84%D0%B5%D1%81%D1%82%D0%B8%D0%B2%D0%B0%D0%BB%E2%80%9D-%D1%89%D0%B5-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B2-%D1%81%D0%BE%D1%84%D0%B8%D1%8F-news689104.html", "text": "„Квартал Фестивал” - второто издание на градския арт-фест ще се проведе отново в старата градска част на София. Старият център на София е \"кварталът на контрастите\". Христо е един от младите хора, които са решили да превърнат еврейския квартал в място за култура и творчество, предава Би Ти Ви. „Със сигурност както и пловдивския Капан, това е квартал, който носи и заслужава да бъде реновиран, да се погрижим за сградите, които са полуразрушени”, коментира Христо Христозов, съорганизатор на „квАРТал фестивал” 2017. Тук е мястото и на различните религии. И наблизо има обущар, пожарна и крепостна стена. Всичко това ще могат да видят гостите на \"квАРТал фестивал” следващия петък.", "date": "2017.09.09", "title": "„Квартал Фестивал” ще се проведе за втори път в София"}
{"url": "http://pik.bg/%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%83%D1%80%D0%B0%D0%B3%D0%B0%D0%BD%D1%8A%D1%82-%D1%85%D0%BE%D1%81%D0%B5-%D0%B2%D1%8A%D1%80%D0%B2%D0%B8-%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D0%B8%D1%80%D0%BC%D0%B0-news689055.html", "text": "Скоростта на вятъра в епицентъра на урагана „Хосе”, който се приближава от изток към островите от Карибския басейн, достигна 200км./ч. По скалата на Сафир-Симпсън това съответства на ураган от трета степен от пет възможни. По данни на американския национален център за следене на ураганите, епицентърът на „Хосе” е на 775 км. източно от Малките Антилски острови и се придвижва на запад със скорост 26км./ч. Прогнозите са, че ураганът ще бъде съпроводен с проливни валежи – от 50 до 150 мм., а в някои райони и до 250 мм. „Хосе” почти изцяло върви по маршрута на най-силния ураган „Ирма” и в неделя ще премине северно от Пуерто Рико и Хаити, а към вторник сутринта ще отслабне до тропическа буря. Сезонът на ураганите в Атлантика обикновено продължава половин година – от 1 юни до 30 ноември. Атмосферното явление се определя като буря и получава собствено име, ако скоростта на вятъра в епицентъра му достигне 17,4 м/сек. При скорост на вятъра 33 м/сек. и повече бурята се превръща в ураган.", "date": "2017.09.09", "title": "Апокалипсисът продължава! Ураганът \"Хосе\" върви по стъпките на \"Ирма\""}
{"url": "http://pik.bg/%D0%B8%D0%B7%D0%BB%D0%BE%D0%B6%D0%B1%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D0%B0%D0%B7%D0%B8%D0%BB%D0%B8%D0%BA%D0%B0%D1%82%D0%B0-%D1%81%D0%B2%D0%B5%D1%82%D0%B0-%D1%81%D0%BE%D1%84%D0%B8%D1%8F-news689101.html", "text": "Базиликата \"Света София\", една от най-красивите забележителности в София, е била... пожарна. Тя се намира и на точно 1000 стъпки от центъра на Древна Сердика. Храмът е най-древната светиня на града, построена в най-високата му по онова време част и прочула го надалеч из Римската империя. „Тя е на 1000 стъпки от укрепения град. В Античността има вярване, че \"Градът на мъртвите\" трябва да е на 1000 стъпки от \"Градът на живите\". Това е точно случаят със „Света София”. Там е Източния некропол на Древна Сердика!”, разказва Ерина Кръстева, директор \"Връзки с обществеността\" в музея, цитирана от Нова телевизия. Любопитен факт е, че днес църквата няма камбанария, а камбаната е окачена на вековен кестен пред входа на \"Света София\". Историята на една от най-старите църкви в Европа можем да обхванем с поглед в Музея за история на София до 1 октомври. „Базиликата е превърната в джамия в края на 16 век. Появява се минарето. Но през 19 век има две доста силни земетресения, второто през 1858 г. слага край на минарето, то пада! Османците решават, че това е вид наказание и изоставят това място”, разказва Ерина Кръстева. След Освобождението „Света София” тъне в руини. Тогава на купола е построена наблюдателница на пожарната команда, а от нея се е виждал целият град. Изложбата проследява промените на храма чрез архивна фотография, непоказвана до този момент в комбинация с произведения на известни художници като Харалампи Тачев, Цанко Лавренов, Петър Морозов, Васил Захариев. Сред експонатите са изложени и уникални находки, намерени от археолога Вацлав Добруски след разкопки през 1893 г. Един от най-интересните предмети, намерен под базиликата, е сребърния реликварий с изображения на Христовия монограм. В кутията са открити частички изтляла материя с прах.", "date": "2017.09.09", "title": "Изложба представя историята на базиликата \"Света София\""}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BE%D1%82%D0%BA%D1%80%D0%BE%D0%B2%D0%B5%D0%BD%D0%B8%D1%8F-%D1%88%D0%B8%D0%BD%D0%B5%D0%B9%D0%B4-%D0%BE%D0%BA%D0%BE%D0%BD%D1%8A%D1%80-%D1%80%D0%B0%D0%B7%D0%BA%D0%B0%D0%B7%D0%B0-%D0%BA%D0%B0%D0%BA-%D0%B5-%D0%B1%D0%B8%D0%BB%D0%B0-%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B0-%D0%BE%D1%82-%D0%BC%D0%B0%D0%B9%D0%BA%D0%B0-%D1%81%D0%B8-news689102.html", "text": "50-годишната ирландска певица Шинейд О'Конър разказа как заради издевателствата на собствената си майка е направила осем опита за самоубийство само в рамките на една година, съобщава електронното издание Yahoo! О'Конър, която наскоро бе приета в психиатрична клиника заради депресия и желание за самоубийство, даде интервю за американското ток-шоу Dr. Phil, което трябва да бъде излъчено на 12 септември. Части от шокиращите признания на  Шинейд О'Конър обаче вече се появиха в медиите. Ирландката признава, че в детските си години нееднократно е била подлагана на издевателства и насилие от собствената си майка. О'Конър не изключва, че именно това е станало и причина за непрекъснатите й мисли за самоубийство и за тежката форма на депресия, в която е изпаднала. „Майка ми имаше стая за мъчения. Тя изпитваше удоволствие, когато ми причиняваше болка“, заявява ирландката. Шинейд О'Конър допълва, че нееднократно е била подлагана и на сексуално насилие, като заради непрекъснатия тормоз е направила осем неуспешни опита за самоубийство само в рамките на една година. Мъките на певицата приключили, когато тя била на 19 години, след като майка й Мери О'Конър загинала при автомобилна катастрофа.", "date": "2017.09.09", "title": "Шокиращи откровения! Шинейд О'Конър разказа как е била насилвана от майка си"}
{"url": "http://pik.bg/%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB-%D0%B0%D0%BA%D0%BE%D1%81%D1%82%D0%B8%D1%80%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news689073.html", "text": "Италианският разрушител \"Дуранд де ла Пене\" акостира край Варна, съобщи Би Ти Ви. Ескадреният миноносец е у нас в рамките на учебната кампания на кадетите от Морската академия в Ливорно. 40-дневното плаване из Средиземно и Черно море помага на 88-те курсанти, които се обучават на борда, да развият на практика навигационни умения и да участват в операции по морска сигурност, наравно с 242-мата члена на екипажа. „През втората година от образованието си курсантите вече имат практика в морските операции в реални условия – дават дежурства по охрана и наблюдение, изпълняват задачи“, разяснява Франческо Марци, комендант на морската академия в Ливорно. Преди дни разрушителят участва в патрулна операция край либийските брегове. „Дуранд де ла Пене” гарантираше безопасността на останалите участници. „Основната ни мисия като военни е да опазваме човешкия живот, но и да осигурим защита при противодействие на бизнеса на трафикантите”, коментира комаднирът на кораба  капитан Фабрицио Рутери. Кадетите са второкурсници в Морската академия в Ливорно, която от 1881 г. насам създава бъдещите ръководители на Военноморските сили на Италия. Разрушителят може да прихваща надводни и наземни цели отвъд хоризонта, както и да открива подводни обекти. Въоръжението му позволява противовъздушна отбрана с къс и среден обсег. Всички желаещи могат да се качат и да разгледат отблизо ескадрения миноносец днес и утре между 15:00 и 18:00 часа.", "date": "2017.09.09", "title": "Италиански разрушител акостира във Варна"}
{"url": "http://pik.bg/%D0%B7%D0%B0%D0%BC%D0%B5%D1%80%D1%8F%D1%85%D0%B0-%D0%BA%D0%BE%D0%BB%D0%B0%D1%82%D0%B0-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81-%D0%B4%D0%BE%D0%BC%D0%B0%D1%82%D0%B8-news689114.html", "text": "Отново хвърляха домати по германския канцлер Ангела Меркел. Този път тя бе посрещната и с освиркване при пристигането си за предизборна проява в североизточния град Волгаст, предаде ДПА. Няколко домата се размазаха по колата, в която пътуваше Меркел. Протестът бе организиран от около 150 привърженици на свързаната с неонацистите Националдемократическа партия и на антиимигранската партия Алтернатива за Германия. Същевременно социологическо допитване показва, че консерваторите на Меркел се ползват с одобрението на 37% от избирателите, а техните противници – социалдемократите, имат 23-процентно доверие.", "date": "2017.09.09", "title": "Замеряха колата на Меркел с домати"}
{"url": "http://pik.bg/%D0%B1%D0%BB%D0%B8%D0%B7%D0%BE-600-%D0%BF%D0%BE%D0%BB%D0%B5%D1%82%D0%B0-%D0%BE%D1%82-%D0%B8-%D0%BA%D1%8A%D0%BC-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%BC%D0%B0%D1%8F%D0%BC%D0%B8-%D0%B1%D1%8F%D1%85%D0%B0-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-news689061.html", "text": "Близо 600 полета от и към летището в Маями, щата Флорида, бяха отменени днес заради преближаващия ураган „Ирма“, съобщава електронното издание FlightAware. Това е близо половината от планираните за деня полети. По информация на сайта отменените полети от летището в Маями са 247 (40 процента). 317 полета към летището също са били отменени (57 процента). Отбелязва се още, че 27 полета са били отложени. Ураганът „Ирма“ се очаква да стигне до крайбрежието на Флорида през уикенда. На територията на Флорида и на околните щати е обявено извънредно положение. В редица района се провежда и евакуация.", "date": "2017.09.09", "title": "Близо 600 полета от и към летището в Маями бяха отменени заради урагана „Ирма“"}
{"url": "http://pik.bg/%D0%BE%D0%BF%D0%B5%D1%80%D0%B0%D1%86%D0%B8%D1%8F-%D1%81%D0%B8%D1%80%D0%B8%D0%B9%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BD%D0%B0%D1%81%D1%82%D1%8A%D0%BF%D0%B2%D0%B0-%D0%BA%D1%8A%D0%BC-%D0%B0%D0%B2%D0%B8%D0%BE%D0%B1%D0%B0%D0%B7%D0%B0-%D0%B2-%D0%B4%D0%B5%D0%B9%D1%80-%D0%B5%D0%B7-%D0%B7%D0%BE%D1%80-news689111.html", "text": "Сирийската армия започна операция по деблокирането на авиобаза в Дейр-ез-Зор Правителствената войска на Сирия започна операция по деблокирането на авиобаза в източната част на град Дейр-ез-Зор, като тя вече е завладяла ключовата височина между града и базата, предава РИА Новости, цитирани от Фокус. Отряди от авангарда на армията, под командването на генерал Сухейла, съвместно с бойци от републиканската гвардия на генерал Захреддин, са започнали да пробиват обкръжението на авиобазата от страната на градското гробище. Щурмовите отряди на сирийските войски, след ожесточени боеве, са поели контрола над ключовата височина между града и базата на Военновъздушните сили, като така са осигурили огневи контрол по периметъра на фронта. Настъплението се провежда с поддръжката на артилерия и авиация.", "date": "2017.09.09", "title": "Операция: Сирийската армия настъпва към авиобаза в Дейр-ез-Зор"}
{"url": "http://pik.bg/%D0%BF%D0%B8%D0%BB%D0%BE%D1%82%D1%8A%D1%82-%D0%B8%D0%BB%D0%B8%D1%8F-%D1%86%D0%B0%D1%80%D1%81%D0%BA%D0%B8-%D0%B4%D0%B5%D0%B1%D0%BE%D1%80%D0%B0-%D0%B8%D0%BC%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%B8-%D0%BE%D1%82%D0%BA%D0%BB%D0%BE%D0%BD%D0%B5%D0%BD%D0%B8%D1%8F-news688740.html", "text": "Пилотът Илия Царски прие със смях поредната фантастична история около певицата Дебора. Чалгаджийката разказва потресаваща история как била нападната от четири мутри заради завистлива жена и плато мезе. Екшънът се разиграл в русенското село Бяла. Преди това Дебора се оплака как перничанинът Сергей Сергиев редовно я пребивал от бой. \"Дебора има отклонения. Все подобни неща й се случват. С нея не сме били гаджета, виждали сме се по кафета. Дори дойде с нас на едно от състезанията. Ние никога не сме тръгвали с нея, че да късаме\", твърди Царски, когото медиите също спрягаха за любовник на певачката. В медиите плъзна слух, че Дебора и Царски са сред участниците в новия сезон на \"ВИП Брадър\". \"И аз разбрах от един приятел, че влизам във \"ВИП Брадър\", казва още Царски, цитиран от столичен ежедневник. Клюкари от хайлайфа твърдят, че Дебора сама измисляла екшън историите, за да се върти по новините.", "date": "2017.09.09", "title": "Пилотът Илия Царски: Дебора има психични отклонения"}
{"url": "http://pik.bg/%D0%B7%D0%B0%D0%B1%D0%B5%D0%BB%D0%B5%D0%B6%D0%B8%D1%82%D0%B5%D0%BB%D0%BD%D0%BE-%D1%81%D0%B5%D0%B2%D0%B5%D1%80%D0%BD%D0%BE-%D1%81%D0%B8%D1%8F%D0%BD%D0%B8%D0%B5-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-news689109.html", "text": "Небето над Финландия бе озарено в зелено, лилаво, розово и жълто заради северно сияние вчера, предаде ДПА, цитирани от Би Ти Ви. Северното сияние е резултат от сблъсък между заредени с електричество частици от Слънцето, които влизат в земната атмосфера. Сегашното особено зрелищно шоу се дължи на силна геомагнитна буря. За да заснеме природното явление руският журналист Александър Кузнецов е протъпувал 500 километра.", "date": "2017.09.09", "title": "Забележително! Северно сияние в небето над Финландия"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%B4%D1%8A%D0%BB%D0%B3%D0%BE%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BC%D0%BE%D0%B4%D0%BD%D0%B0%D1%82%D0%B0-%D0%BA%D1%8A%D1%89%D0%B0-%E2%80%9E%D0%B8%D0%B2-%D1%81%D0%B5%D0%BD-%D0%BB%D0%BE%D1%80%D0%B0%D0%BD%E2%80%9C-news689083.html", "text": "Една от легендарните фигури на френската мода Пиер Берже е починал в съня си вчера, съобщиха от неговата фондация. В продължение на десетилетия той определяше тенденциите във френската мода и бе дългогодишен директор на модната къща „Ив Сен Лоран“, съобщава електронното издание Вести. Берже, който е дългогодишен партньор и ментор на покойния Ив Сен Лоран, почина на 86-годишна възраст в своя дом в Сен Реми дьо Прованс в Южна Франция. Той бе част от съвременната френска култура и благодарение на общуването си с личности като Жак Превер, Жан Кокто, Луи Арагон и други извоюва солидно място в културните среди.", "date": "2017.09.09", "title": "Почина дългогодишен директор на модната къща „Ив Сен Лоран“"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B0-%D0%BC%D0%B5%D0%B4%D0%B8%D1%8F-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%82%D0%B2%D1%8A%D1%80%D0%B4%D0%B5%D0%BD%D0%B8%D1%8F-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%B5-%D0%B3%D0%BE%D1%82%D0%B2%D0%B8-%D1%82%D1%80%D0%B5%D1%81%D0%BA%D0%B0%D0%B2%D0%BE-%D0%B7%D0%B0-%D0%B2%D0%BE%D0%B9%D0%BD%D0%B0-news689042.html", "text": "Корейската народнодемократична република (КНДР) се готви трескаво за война, съобщи израелска медия. Според изданието \"Израел дифенс\" спътник на близкоизточната държава е фотографирал засилена дейност в обекти на армията на Северна Корея. Данните от сателитните снимки посочват как служещи във въоръжените сили на азиатската комунистическа държава копаят подземни тунели и хангари за самолетите на военновъздушните сили (ВВС). Освен това спътникът е заснел повишена активност на подразделенията за противовъздушна и противоракетна отбрана, както и на ядрения полигон Йонбьон и на ракетните площадки около базата на ВВС Вонсан. Анализатори посочват, че Пхенян води подготовка за конвенционална война. КНДР на 3 септември обяви за успешен тест на водородна бомба, която може да бъде използвана и като бойна глава на ракета. По-рано Пхенян информира, че има ракета, която може да стигне до американското владение в Тихия океан – Гуам.", "date": "2017.09.09", "title": "Израелска медия с шокиращи твърдения: Северна Корея се готви трескаво за война"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%86%D0%B8%D1%8F-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%B0%D0%B2%D1%81%D1%82%D1%80%D0%B8%D1%8F-%D0%B7%D0%B0%D0%BF%D0%BB%D0%B0%D1%88%D0%B8-%D0%B5%D0%B2%D1%80%D0%BE%D0%BF%D0%B0-%D1%81-%D0%BD%D0%BE%D0%B2%D0%B0-%D0%B2%D1%8A%D0%BB%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8-news688160.html", "text": "Министерството на външните работи на Турция излезе с остра официална позиция срещу Германия и Австрия, предаде информационната агенция Догу хабер ажансъ. В нея се обръща внимание на „наблюдаваните неприемливи предизборни кампании на политици в двете държави - насочени против Турция, на базата на блокиране на процеса на присъединяването й към ЕС”. „Следим с голямо съжаление позорните политически кампании на политически лидери в Германия и Австрия с акцент противопоставяне на Турция и блокиране на нейния преговорен процес с ЕС. За разлика от късогледата гледна точка и подход на политиците от споменатите държави, Турция притежава богати и неизчерпаеми източници. Тя има сигурно бъдеще; вярва в него; има и убеденост, че самата тя може да определи своя път. … Всъщност, съществува тревожна ситуация именно за Европа, особено в реториката на предизборните кампании на споменатите държави. … Това обаче, е сериозна опасност не само за самата Европа, но и за целия свят. Понеже лавинообразният популизъм, основаващ се на антитурска риторика на т. нар. „номинирани” политици, е контра продуктивен за самото бъдеще на въпросните държави\", се казва в становището, цитирано от \"Фокус\". \"Има основателни подозрения също така, че този популистки подход, който отклонява ЕС от неговите учредителни ценности, допълнително ще насърчи разпространението на такива опасни течения в Европа, като ксенофобията, расизма и ислямофобията. … Искаме само да напомним на същите тези политици, че по време на бежанската криза те тичаха зад нас; само и само за да спасим ЕС от големия хаос. Сега те пренасочват отношенията с Турция в полосата и монопола на популизма. Това има огромно значение не само за бъдещето на нашите двустранни отношения, но и за тяхната политическа отговорност спрямо гражданите от турски произход, които пребивават в техните страни”, се посочва още в официална декларация на турското МВнР, цитирана от ДХА.", "date": "2017.09.09", "title": "НАПРЕЖЕНИЕ! Турция скочи срещу Германия и Австрия! Заплаши Европа с нова вълна бежанци"}
{"url": "http://pik.bg/%D0%B5%D0%BC%D0%B8%D0%BB-%D0%BA%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D1%81%D0%BF%D0%B5%D1%81%D1%82%D0%B8%D0%BB-700-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%B0-%D0%BE%D1%82-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%84%D0%B8%D1%80%D0%BC%D0%B8-news689036.html", "text": "Министърът на икономиката е спестил разходи в размер на около 700 хил. лв. годишно от управление на държавни дружества. Това съобщиха от ведомството, предава Би Ти Ви. Сред взетите мерки са редуциране на съставите на съвета на директорите на ВМЗ ЕАД от петима на трима души, а дружеството се управлява от един, а не от двама изпълнителни директори. Съветът на директорите на НКИЗ ЕАД е понижен от петима на трима души, като дружеството се управлява от един, а не от двама изпълнителни директори. Реформа има и и при директорите на \"Монтажи\" ЕАД - от петима на трима души. Назначени са по двама държавни служители от Министерството на икономиката, които не получават възнаграждение в съветите на директорите на \"Летище Стара Загора\" ЕАД, \"Институт по маркетинг\" ЕАД и \"Сертификация\" ЕАД. Тези дружества предстои да бъдат преобразуване от ЕАД в ЕООД и в средносрочен план ще се управляват само от по един управител. Назначен е служител в състава на Съвета на директорите на \"София Тех Парк\" ЕАД, който също не получава възнаграждение.", "date": "2017.09.09", "title": "Емил Караниколов спестил 700 хиляди лева от управление на държавни фирми"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%80%D0%B8%D1%81%D0%BA%D1%83%D0%B2%D0%B0%D0%BC%D0%B5-%D0%BA%D0%BE%D0%B3%D0%B0%D1%82%D0%BE-%D1%8F%D0%B4%D0%B5%D0%BC-%D0%BA%D1%80%D0%B5%D0%BD%D0%B2%D0%B8%D1%80%D1%88%D0%B8-news689185.html", "text": "Много от нас го хапват всеки ден за закуска – вкусния кренвирш. Но малцина съзнават, че кренвиршите са изключително вредни. Защо? На първо място възниква въпросът какво е кренвиршът. Това е колбасен продукт, който се прави от мляно варено месо или заместители. Ако са  традиционни кренвирши от месо, най-често те са направени от пилешко, телешко и свинско месо. Само че често в състава попада не само месо (по същата причина е по-добре да не купуваме готова кайма  от супермаркетите), но също и други, по-малко апетитни части от трупа на животното (кожата, ноктите и пр). Мощните индустриални месомелачки  могат да смелят всичко. По-евтините кренвирши със  заместители на месото са още по-опасни. За да се получи желаният вкус, към тях се добавят нишесте, соя, натриев глутамат и други недотам хубави съставки. Въпреки че производителите на скъпата стока също „съгрешават“ и добавят тези съставки в продуктите си. Апетитния  цвят на колбасите  и кренвиршите придава боя, направена от крилата на насекоми, варени в калцинирана сода или амоняк. За тези добавки знаем. Но представете си колко още компоненти има, които не са посочени на опаковката. Последните проучвания показват, че обработените колбаси увеличават  риска от рак на черния дроб  с 67% при по-честата им употреба. Опасни нитрати и нитрити, които се използват в някои месокомбинати, са една от причините за рак на стомаха , панкреаса, бъбреците и червата. Също така един лошокачествен кренвирш на ден увеличава риска от развитие на рак на дебелото черво с 21%, според експерти на Световната здравна организация . Как да се реши този проблем? Ако можете, пригответе си наденички и колбаси у дома – тогава ще знаете със сигурност, че са качествени!", "date": "2017.09.09", "title": "ОПАСНО! Ето какво рискуваме, когато ядем кренвирши"}
{"url": "http://pik.bg/%D1%88%D0%B0%D1%80%D0%B5%D0%BD%D0%BE-%D0%B2%D1%80%D0%B5%D0%BC%D0%B5-%D0%BB%D1%8F%D1%82%D0%BE-%D0%B8-%D0%B5%D1%81%D0%B5%D0%BD-%D0%B7%D0%B0-%D0%B5%D0%B4%D0%B8%D0%BD-%D1%83%D0%B8%D0%BA%D0%B5%D0%BD%D0%B4-news689123.html", "text": "„„ Днес ще преобладава слънчево време. По-значителни временни увеличения на облачността ще има около и след обяд, когато на места, главно в Западна и Централна България, ще превали и прегърми. Ще духа слаб, в Източна България – до умерен вятър от юг-югоизток. Максималните температури ще са от 23 - 25° по високите полета на Югозападна България до 30 - 32° в югоизточните райони, където ще се задържи предимно слънчево почти през целия ден. Атмосферното налягане ще се понижи и ще бъде по-ниско от средното за месеца.   Над планините облачността ще е значителна и на места в масивите от западната половина от страната ще превали и прегърми. Ще духа умерен и силен вятър от юг-югозапад. Максималната температура на височина 1200 метра ще е около 19°, на 2000 метра – около 11°. По Черноморието ще е предимно слънчево, със слаб до умерен югоизточен вятър. Максималните температури ще бъдат между 24° и 26°, температурата на морската вода е 22°-24°. Вълнението на морето ще е 2 – 3 бала.   В неделя ни очаква прекрасен ден. Ще бъде топло и безоблачно. Температурите сутринта ще бъдат 16 градуса, а максималните ще достигнат 34 градуса. Новата работна седмица се завръща с истинско лято. Минималните температури ще бъдат около 16 градуса, а максималните - 36 градуса.", "date": "2017.09.09", "title": "ШАРЕНО ВРЕМЕ! Лято и есен за един уикенд! "}
{"url": "http://pik.bg/%D0%BF%D0%BE-%D0%B6%D0%B8%D1%86%D0%B0%D1%82%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B0%D1%89-%D0%B5-%D0%BE%D0%B1%D1%81%D1%8A%D0%B4%D0%B8%D0%BB-%D1%81-%D0%B5%D0%BC%D0%B8%D1%80%D0%B0-%D0%BD%D0%B0-%D0%BA%D0%B0%D1%82%D0%B0%D1%80-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D0%B2-%D0%BF%D0%B5-news689043.html", "text": "Американският президент Доналд Тръмп е обсъдил в телефонен разговор с емира на Катар Тамъм бен Хамад ал Тани важността на единството в борбата с тероризма, съобщава Ройтерс, като се позовава на изявление от Белия дом. „Президентът е подчертал важността от това, всички страни, изпълняващи ангажиментите, поети на срещата на върха в Рияд, да съхранят единството си, докато не победят тероризма, отрязвайки финансирането на терористичните групи и борейки се с екстремистката идеология“, заявиха от Белия дом. Двамата лидери са обсъдили кризата в Персийския залив, както и постоянната заплаха, която представлява Иран, за регионалната стабилност. Фокус", "date": "2017.09.09", "title": "По жицата! Президентът на САЩ е обсъдил с емира на Катар борбата с тероризма и кризата в Персийския залив"}
{"url": "http://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D1%80%D0%B0%D0%B1%D0%BE%D1%82%D0%B8-news689144.html", "text": "Въвежда се временна организация на движението във връзка с ремонт на ул. „Димитър Пешев” в участъка от ул. „Обиколна” до бул. „Цариградско шосе“, съобщиха от пресцентъра на Столична община, цитирани от Фокус. От 08.00 часа днес до 24.00 часа на 12 септември се забранява влизането на пътни превозни средства в двете посоки по ул. „Димитър Пешев” в участъка от ул. „Обиколна” до бул. „Цариградско шосе“. До 24.00 часа на 12 септември автобусите, обслужващи линии 7 и 8, променят своите маршрути. В посока с. Лозен и с. Герман те ще се движат от ул. „Димитър Пешев“ , надясно по ул. „Обиколна“, наляво по бул. „Копенхаген“, по Самоковско шосе, по пътя след бензиностанция ОМВ, излизане на бул. „Цариградско шосе“ и по маршрутите си. В посока гара Искър автобусите ще минават по бул. „Цариградско шосе“ до пътната връзка към бул. „Копенхаген“, по бул. „Копенхаген“, надясно по ул. „Обиколна“, наляво по ул. „Димитър Пешев“ и по маршрутите. Автобусите ще спират на всички съществуващи спирки в променения участък от маршрута.", "date": "2017.09.09", "title": "Пореден ремонт! Промени в движението в столицата заради строителни работи"}
{"url": "http://pik.bg/%D0%BF%D0%B8%D1%8F%D0%BD-%D0%B3%D0%BE%D1%82%D0%B2%D0%B0%D1%87-%D0%B5%D0%B4%D0%B2%D0%B0-%D0%BD%D0%B5-%D0%BF%D0%BE%D0%B4%D0%BF%D0%B0%D0%BB%D0%B8-%D1%85%D0%BE%D1%82%D0%B5%D0%BB-%D0%B2-%D0%BF%D1%80%D0%B8%D0%BC%D0%BE%D1%80%D1%81%D0%BA%D0%BE-news689188.html", "text": "Един противопажерн автомобил с трима огнеборци са потушили огъня на улица „Иглика“. Горяща тераса в хотел “Дел Сол“ в Приморско стресна почиващите в курорта. Сигналът за пожара е получен около 22,00 часа в Противопожарната служба в курорта. Установено че причинител на огъня е солидно подпийнал готвач, който запалил нуестановени засега предмети на терасата си, съобщава \"БургасИНфо\". При пристигането на пожарната огнеборците видяли, че са правени опити пламъците да бъдат потушени с подръчни средства, а виновникът затова по чудо не е пострадал. Няма пострадали и други хора. Подпалвачът е задържан от полицията и по случая тече разследване.", "date": "2017.09.09", "title": "Пиян готвач едва не подпали хотел в Приморско"}
{"url": "http://pik.bg/%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D0%BF%D1%80%D0%B8%D0%B7%D0%B5%D0%BC%D0%B8-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B2-%D0%B1%D1%80%D1%8E%D0%BA%D1%81%D0%B5%D0%BB-news689170.html", "text": "Пътнически самолет на авиокомпания Brussels Airlines се е приземил аварийно на международното летище в Брюксел рано тази сутрин, съобщава РИА Новости. До извънредната ситуация се е стигнало, след като член на екипажа се почувствал зле, уточнява представителката на администрацията на летището в Брюксел Флоранс Мюл. Тя разяснява, че командирът на лайнера, извършващ полет от Брюксел за гръцкия остров Родос, е решил да върне самолета в Брюксел и е приземил полета аварийно. При кацането няма пострадали.", "date": "2017.09.09", "title": "Пътнически самолет се приземи аварийно в Брюксел"}
{"url": "http://pik.bg/%D0%B1%D0%BE%D0%BC%D0%B1%D0%B0-%D0%B2-%D0%B1%D1%81%D0%BF-%D0%B3%D0%B5%D1%80%D0%B3%D0%BE%D0%B2-%D0%B8-%D0%BC%D0%B8%D0%BA%D0%BE%D0%B2-%D0%BD%D0%B0-%D0%BC%D0%BE%D1%89%D0%B5%D0%BD-%D0%B3%D1%83%D0%BB%D1%8F%D0%B9---%D0%BA%D1%80%D0%BE%D1%8F%D1%82-%D0%BF%D1%80%D0%B5%D0%B2%D1%80%D0%B0%D1%82-%D1%81%D1%80%D0%B5%D1%89%D1%83-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81-%D0%BA%D1%83%D0%BF-%D1%81%D0%BE%D1%86%D0%B8-news689187.html", "text": "Мощен гуляй спретна по случай 9 септември изгоненият след скандала \"ЦУМгейт\" от ръководството на БСП бизнесмен Георги Гергов. Пловдивският баровец, който след екшъна не пропуска случай да нападне Корнелия Нинова и да оспори лидерството й в левицата, поканил куп социалисти, оформяйки превратаджийски кръг около себе си, съобщава \"NoComment\". В него водеща роля има и детронираният от бившата костовистка председател на столетницата Михаил Миков, който е сред най-личните гости на въпросния купон. Мощният гуляй, укрепящ с песни и танци агитката срещу Нинова, се състоял снощи в хотела на Гергов в Пловдив - \"Санкт Петербург\" в Пловдив, ден преди традиционния деветосептемврийски събор на партията в родопската местност Копривките. Гергов вдигнал настроението на тесен кръг съмишленици, като разходите за банкета и настаняването им е изцяло за негова сметка. Целта е Гергов ще провери на кого точно в партията може да разчита, като участниците може да сформират вътрешно опозиционно движение в БСП, което щяло да се бори за коалиционно управление с ГЕРБ. За лидер на отцепниците щял да бъде избран Атанас Мерджанов. В самата партия групата на отцепниците вече била наричана Клуб \"Милионер\", тъй като всички присъстващи на банкета се радват на завидно материално състояние. Сред най-разпознаваемите лица виждаме бившия Асен Гагаузов, Атанас Мержданов и бившият председател на партията Михаил Миков, който допреди избирането на Корнелия Нинова беше в твърде особени и не дотам дружелюбни отношения с Гергов. Явно, сред неподозираните таланти на новата председателка на БСП е способността да обединява срещу себе си даже и бивши врагове... Днес към 5000 симпатизанти от Пловдив и областта ще се качат в планината за да честват годишнината от 9 септември 1944 г.  Мотото на петнадесетото издание на събора е „Борба! Справедливост! Прогрес!\". Официалната част ще започне в 10.30 часа и ще завърши с полагане на цветя на паметника на загиналите партизани в местността. Един от акцентите на честването е 125-та годишнина на пловдивската партийна организация. Ще говорят председателят на ГС на БСП - Пловдив Красимир Трифонов и най-младият лидер на БСП в страната, председателят на общинската организация в Сопот Станислав Стоенчев. Задачите и програмните послания към социалистите по традиция ще отправи Георги Гергов, който е председател на Областния съвет на БСП - Пловдив.", "date": "2017.09.09", "title": "БОМБА В БСП! Гергов и Миков на мощен гуляй - кроят преврат срещу Корнелия Нинова с куп социалисти от новия клуб \"Милионер\" (СНИМКИ ОТ КУПОНА)"}
{"url": "http://pik.bg/%D0%B2%D0%BA%D1%83%D1%81%D0%BD%D0%BE%D1%82%D0%B8%D1%8F-%D0%B2-%D1%87%D0%B8%D0%BD%D0%B8%D1%8F-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82%D0%B8-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BA%D1%8E%D1%84%D1%82%D0%B5%D1%82%D0%B0-%D0%BE%D1%82-%D0%BD%D0%B0%D1%81%D0%B5%D0%BA%D0%BE%D0%BC%D0%B8-news689079.html", "text": "Швейцарска верига супермаркети предлага кюфтета от насекоми. Те се приготвят с ориз, зеленчуци, подправки и ларви на брашнен червей, които са една трета от съдържанието. Първоначално вкусово се усещат най-много подправките. Текстурата наподобява фалафел, но е по-хрупкава, пише Асошиейтед прес, цитирана от БТА. Целта на инициативата е потребителите да опитат необичайната храна, която се смята за по-екологична от месото. Пробните продажби са предизвикали голям интерес. Швейцария е първата европейска държава, разрешила официално използването на насекоми за човешка храна. Швейцарското законодателство допуска три вида насекоми за човешка консумация - скакалци, щурци и брашнени червеи. Храни от насекоми се продават и в други европейски държави - Белгия, Великобритания, Дания и Холандия, но без това да е регулирано със специален закон.", "date": "2017.09.09", "title": "\"Вкуснотия\" в чиния! Швейцарски супермаркети предлагат кюфтета от насекоми"}
{"url": "http://pik.bg/%D1%81%D0%BB%D0%B5%D0%B4-%D1%82%D1%80%D1%83%D1%81%D0%B0-%D1%82%D1%80%D0%B8%D0%B4%D0%BD%D0%B5%D0%B2%D0%B5%D0%BD-%D1%82%D1%80%D0%B0%D1%83%D1%80-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news689130.html", "text": "Президентът на Мексико Енрике Пеня Нието обяви тридневен траур във връзка със земетресението, съобщава РИА Новости, цитирани от Фокус. „Днес, утре и другиден обявявам национален траур в памет на тези, които загинаха при това земетресение“, обяви Пеня Нието. Земетресението край бреговете на Мексико с магнитуд 8,2 по скалата на Рихтер бе регистрирано в петък рано сутринта местно време. Президентът го определи като най-мощното за последните 100 години в историята на страната.", "date": "2017.09.09", "title": "След труса! Тридневен траур в Мексико"}
{"url": "http://pik.bg/%D0%B2%D0%BE%D0%B5%D0%BD%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0-%D1%81%D0%B0%D0%B3%D0%B0%D1%82%D0%B0-%D1%81-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D1%8F-%D0%BB%D0%B8%D1%87%D0%BD%D0%BE%D1%82%D0%BE-%D0%BC%D0%B8-%D0%BC%D0%BD%D0%B5%D0%BD%D0%B8%D0%B5-%D0%B5-%D1%87%D0%B5-%D1%81%D0%B0%D0%BC%D0%BE%D0%BB%D0%B5%D1%82%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B5-%D0%BD%D0%BE%D0%B2-news689162.html", "text": "Вицепремиерът и военен министър Красимир Каракачанов коментира пред Би Ти Ви продължаващата сага около изтребителите. „Личното ми мнение е, че самолетът трябва да бъде нов и да бъде закупен при изгодни условия – заяви Красимир Каракачанов. – Но това не означава, че трябва да зарежем това, което имаме като авиация“. Той припомни, че работна група по време на служебното правителство е класирала два от самолетите и е дисквалифицирала третия от кандидатите, а парламентът създаде комисия, с която иска да проучи как точно е взето това решение. „За мен няма никакво значение какво ще реши парламентът – коментира Каракачанов. - Разбира се, би било лошо, ако парламентът реши да не подновяваме авиацията си. Но ако парламентът реши да водим преговори не с двете страни, които са класирани, а с трите, които са участвали, ние сме длъжни да го спазим. Като министър на отбраната съм лобист за това българският данъкоплатец да си похарчи парите за нещо, което си струва, а не за нещо, от което някой друг ще спечели и ще сложи едни пари в джоба. Публична тайна е, че при покупка на военна техника във времената преди мен имаше доста сериозен лобизъм и едни хора прибраха едни пари в джобовете”. Вицепремиерък каза още, че няма никакв проблеми с президента Радев и не се притеснява от вот на недоверие към кабинета.", "date": "2017.09.09", "title": "Военният министър за сагата с изтребителя: Личното ми мнение е, че самолетът трябва да е нов и закупен при изгодни условия"}
{"url": "http://pik.bg/%D0%BB%D0%B5%D0%B9%D0%B4%D0%B8-%D0%B3%D0%B0%D0%B3%D0%B0-%D1%81%D0%BB%D0%B8%D0%B7%D0%B0-%D0%BE%D1%82-%D1%81%D1%86%D0%B5%D0%BD%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B5-news689151.html", "text": "Певицата Лейди Гага възнамерява да се оттегли от музикалната сцена за неопределен период от време след края на турнето си. Това обяви самата тя по време на пресконференция на Филмовия фестивал в Торонто, където бе представен документалния филм за нея. Съобщението на Лейди Гага идва само седмица, след като се наложи да анулира концерта си в Монреал заради ларингит и инфекция на дихателните пътища, получени на концерт в Ню Йорк. \" Ще си взема почивка, не знам колко дълго. Това не означава, че няма повече да творя. Не означава, че не готвя нещо. За мен винаги ще остане най-важното нещо на света да забавлявам хората и да ги карам да се чувстват щастливи\", увери звездата почитателите си в изявление пред журналистите и уточни, че оттеглянето й е породено от нужда \"да забави малко темпото и да се излекува\" - по нейни думи от хронична болка.", "date": "2017.09.09", "title": "Лейди Гага слиза от сцената! Причината е..."}
{"url": "http://pik.bg/%D1%83%D0%B6%D0%B0%D1%81-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%BE%D1%81%D1%82%D0%B8%D0%B3%D0%BD%D0%B0-61-%D0%B4%D1%83%D1%88%D0%B8-news689215.html", "text": "Броят на жертвите на земетресението в Мексико достигна 61 човека, съобщава Интерфакс, като се позовава на информации в западните медии. Според последните данни най-малко 200 души са с различни наранявания. Местните власти предупреждават, че броят на жертвите може да достигне поне 80 души. В региона се очакват и серия вторични трусове. Бедствието е засегнало щатите Оахака, Чияпас и Табаско. Президентът на Мексико Енрике Пеня Нието посети град Хучитан де Сарагос, щата Оахака, който е и най-засегнат от труса, който бе с магнитут 8,1 по Рихтер. Основният трус бе последван от серия от около 60 вторични труса, като магнитутът на някои от тях бе до 5,7 по Рихтер.", "date": "2017.09.09", "title": "Ужас! Броят на жертвите на земетресение в Мексико достигна 61 души"}
{"url": "http://pik.bg/%D0%BF%D1%80%D0%B8%D1%81%D1%8A%D0%B4%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%8A%D0%B4-%D0%BF%D1%80%D0%B0%D1%82%D0%B8-%D0%B7%D0%B0-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D1%82%D1%83%D1%80%D1%81%D0%BA%D0%B8-%D0%B0%D0%BA%D1%82%D1%8C%D0%BE%D1%80-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B5-news689192.html", "text": "Федералният съд в Бруклин, Ню Йорк, осъди на 4 години и 9 месеца затвор известния турски актьор Ердал Куюмджу по обвинение за нарушаване на наложеното от САЩ ембарго на Иран, съобщава  „Джумхуриет”, цитирани от Фокус. Куюмджу ще трябва да плати и глоба от 7 000 долара. След като бъде пуснат на свобода в продължение на 3 години ще бъде под съдебен контрол. Процесът срещу турския актьор е заради посредничеството му за продажбата на Иран през Турция на закупен от него в Охайо кобалт на метален прах, който се използва в космическата и авиационната промишленост. В Турция Ердал Куюмджу е известен с участието си в редица игрални филми, телевизионни сериали и театрални постановки, като „Синът ми ще стане човек”, „Безумна любов за престол”, „Заседание”, „Тереза”, „Вие поставете име на пиесата, ние не можахме” и др. Очакванията са съдебното решение за турския актьор да послужи като пример и прецедент и в процеса срещу скандалния турски бизнесмен от ирански произход Ръза Сараф и още трима други турски граждани. Те са със същите обвинения за нарушаване на ембаргото на САЩ над Иран. Към тази група на подведени под съдебна отговорност в САЩ турски граждани вече е включен и бившият министър на икономиката Зафер Чаглаян.", "date": "2017.09.09", "title": "Присъда! Американски съд прати за пет години в затвора турски актьор заради нарушаване на ембаргото над Иран"}
{"url": "http://pik.bg/%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B4%D0%B5%D0%B2%D0%B5%D1%82%D0%B8-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B5-%D0%B4%D0%B0%D1%82%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BB%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news689216.html", "text": "Днес едни българи я празнуват, а други - хулят. Едно модерно и съвременно общество може да се развива не чрез омраза, а стъпвайки на истината. Години наред, различни хора, с различни мотиви правят точно обратното. Твърдят, че в България не е имало фашизъм, следователно не е имало и антифашисти. Това заяви лидерът на БСП Корнелия Нинова по повод честването на годишнината от 9 септември - датата на социалистическата революция у нас. Така наречените антифашисти били лумпени, терористи, мракобесни типове убийци. И се питаш кой човешки ум може да приеме, че Гео Милев, Никола Вапцаров, Христо Ясенов са лумпени? А кое човешко сърце може да приеме, че обезглавеният седемнайсет годишен Ангел Недков, изгореният жив Кунчо Фитлеков, шестте ястребинчета и още 250 избити невръстни деца и пеленачета са мракобесни типове убийци? И понеже са такива, те бяха обругавани, а плочите им разрушавани. Кажете ми коя държава и кой народ по света постъпва така с паметниците и паметта си? Ето защо ние днес сме тук, не за да мразим, а да помним и почитаме онези, които са имали идеал за друго бъдеще и са загивали за него, както и руските воини, дали живота си за България. Това бъдеще, след 9 септември 1944г, също е оценявано противоречиво. Най-често се изтъкват грешките му и се подминават фактите на съграждането и модернизацията на България, създаването на производство, земеделие, образование, здравеопазване, сигурност. Днешната политическа класа е незряла да прочете обективно историята на страната ни. Фактите се манипулират според конюнктурния интерес. През 2010 година лидерът на ГЕРБ, запитан за социалистическия период, каза, че и една стотна да се построи от онова, което е построено тогава и да се постигне такъв икономически ръст, би било успех за всяко правителство. Вчера, същата тази партия, която днес управлява и не може да даде перспектива на страната ни, се върна назад и определи онзи период като човеконенавистнически и разрушителен, а днешната дата като най-черната. Лекарството за това политическо озлобление и отрицание, за подмяната на историята е само едно - мъдростта на народа ни. Академик Георги Марков казва: „Историята е ДНК-то на народа ни. Не бива да я подменяме“. Сигурна съм, че българският народ няма да позволи никой да подмени ДНК-то ни  и ще се бори да има мир и справедливост!\" Корнелия Нинова. Лидерът на БСП се включи в отбелязването на 9-ти септември в Стралджа и Елхово. Заедно с международния секретар на ПГ на \"БСП за България\" Кристиан Вигенин, народния представител Николай Пенев, представители на ръководството на БСП-Ямбол и социалисти от общините, поднесоха цветя на паметниците на антифашистите и на Братската могила.", "date": "2017.09.09", "title": "Корнелия Нинова: Девети септември е дата, променила България (СНИМКИ)"}
{"url": "http://pik.bg/%D1%81%D0%B5%D0%BA%D1%81-%D0%BF%D0%BE%D0%B4-%D0%BD%D0%BE%D1%81%D0%B0-%D0%BD%D0%B0-%D0%BA%D1%80%D0%B5%D0%BC%D1%8A%D0%BB-%D0%B3%D0%BE%D1%80%D0%B5%D1%89%D0%B0-%D1%82%D1%80%D0%BE%D0%B9%D0%BA%D0%B0-%D1%81%D0%B5-%D0%B2%D0%B8%D1%85%D1%80%D0%B8-%D0%BF%D1%80%D0%B5%D0%B4-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%BC%D0%BE%D1%81%D0%BA%D0%B2%D0%B0-%D0%B2%D0%B8%D0%B4%D0%B5%D0%BE-18-news689157.html", "text": "Горещ секс развихриха младеж и две момичета в центъра на Москва. Срещу сградата на правителството на Русия, на крайбрежната улица до хотел \"Украйна\" нетърпеливият самец \"оправя\" първо една от девойките, след това другата. Докато трае \"сеансът\", незаетата с мъжки ласки снима всичко на видео. Любовният маратон се вихри призори, към пет часа. Въпреки това на крайбрежната улица се събират воайори да позяпат \"веселбата\" на разпищолената тройка. Според изтеклия в интернет чат между двете палавници, те се навили да правят секс на открито, защото изпълнявали заповед на \"господаря си\". Девойките се увличат от садо-мазо секс и са навити на различни унижения и изпитания. В конкретния случай \"робините\" трябвало да се отдадат на случаен мъж, а след това да разкажат подробности на \"господаря си\". Една от участничките в секс триото, Настя, качва клипа в Инстаграм и пише под него: \"Задачата на господаря. А вие как прекарвате летните нощи, когато стане необичайно горещо?\". Засега не е ясно дали любителите на секс оргиите ще понесат някакво наказание, но от ситуацията вече са се заинтересували правоохранителните органи и обществеността, съобщава \"Блокнот.ру\".", "date": "2017.09.09", "title": " СЕКС ПОД НОСА НА КРЕМЪЛ! Гореща тройка се вихри пред правителството в Москва (ВИДЕО 18+)"}
{"url": "http://pik.bg/%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%BD%D0%B0%D1%80%D0%B5%D0%BA%D0%BE%D1%85%D0%B0-%D1%83%D1%80%D0%B0%D0%B3%D0%B0%D0%BD%D0%B0-%E2%80%9E%D0%B8%D1%80%D0%BC%D0%B0%E2%80%9C-%E2%80%9E%D0%B2%D0%BE%D0%B9%D0%BD%D0%B8%D0%BA-%D0%BD%D0%B0-%D1%85%D0%B0%D0%BB%D0%B8%D1%84%D0%B0%D1%82%D0%B0%E2%80%9C-news689198.html", "text": "Бойците от терористичната групировка „Ислямска държава“ не крият радостта си от това, че се очакват възможни жертви и сериозни разрушения на територията на Съединените щати от урагана „Ирма“, съобщава електронното издание Лайф. Стихията, която е от най-високата, пета степен на опасност, трябва да удари континенталните части на САЩ до часове. Екстремистите наричат стихийното бедствие „войник на халифата“, коментира директорът на разузнавателната група на Института по мониторинг на тероризма Рита Кац. Терористите смятат, че за Съединените щати последствията от бедствието ще бъдат равносилни на тези от трагедията на 11 септември. Тогава жертви на терористични актове срещу Световния търговски център и сградата на Пентагона станаха 2 977 души. Освен това членове на терористичната групировка преименуваха един от своите канали в Hurricane Irma.", "date": "2017.09.09", "title": "Терористите от „Ислямска държава“ нарекоха урагана „Ирма“ „войник на халифата“"}
{"url": "http://pik.bg/%D0%B0%D0%B2%D0%B0%D1%80%D0%B8%D0%B8-%D0%B8%D0%B7%D0%BA%D0%BE%D0%BF%D0%BD%D0%B8-%D1%80%D0%B0%D0%B1%D0%BE%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B7%D0%B0-%D0%BE%D0%BA%D0%BE%D0%BB%D0%BE-%D1%87%D0%B0%D1%81-4-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%BA%D0%B2%D0%B0%D1%80%D1%82%D0%B0%D0%BB%D0%B0-%D0%B1%D0%B5%D0%B7-%D1%82%D0%BE%D0%BA-news689222.html", "text": "Строителни фирми оставиха 4 столични квартала без ток за около час днес, съобщиха от пресцентъра на ЧЕЗ България, цитирани от Фокус. Несъгласувани изкопни дейности повредиха кабел средно напрежение, собственост на ЧЕЗ Разпределение, в 11:00 ч. тази сутрин в столицата. В резултат без електрозахранване за час в почивния ден останаха 2 436 домакинства и стопански клиенти в ж.к. Борово, ж.к. Красно село и кв. Манастирски ливади. 15 минути по-късно друг кабел на компанията беше разкъсан в резултат на несъобразени изкопни дейности в кв. Студентски град в София. Без електрозахранване за 1.10 часа останаха 925 клиенти. Екипи на ЧЕЗ Разпределение предоставиха електрозахранване по резервна схема и при двете предизвикани аварии. Организирани са дежурни групи за възстановяване на повредите, след което ще бъде възстановена нормалната схема на електрозахранване, във връзка с което са възможни кратковременни оперативни превключвания. ЧЕЗ Разпределение е създала методика, според която съставя констативни протоколи на фирмите, които нарушават целостта на кабели при несъобразена работа и предявява претенции за нанесени щети, но тя не дава резултат. Компанията призовава отговорните институции да защитят интересите на хората. \"ЧЕЗ разпределение полага усилия за поддържане на мрежата в постоянно изправно състояние, но прекъсванията в резултат на несъгласувани изкопни дейности и нарушаването на комфорта на хората се превърнаха ежедневие\", посочват още от компанията.", "date": "2017.09.09", "title": "Аварии! Изкопни работи оставиха за около час 4 столични квартала без ток"}
{"url": "http://pik.bg/%D0%BF%D1%80%D0%B8%D0%B7%D0%B8%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%BC%D0%BE%D1%89%D0%B8-%D0%B7%D0%B0-%D0%BC%D0%B8%D0%B3%D1%80%D0%B0%D0%BD-news689194.html", "text": "Вътрешният министър на Германия Томас де Мезиер призова сумите по социалните програми за лицата, търсещи убежище в страната да се изравнят с тези, които се изплащат в другите страни на Европейския съюз, съобщава Deutsche Welle, цитирани от Фокус. Той определи настоящите помощи в Германия като „твърде щедри“. „В сравнение с другите страни от Европейския съюз социалните разходи в Германия са твърде високи, което увеличава привлекателността на страната за мигрантите“, заяви Де Мезиер. Същевременно той призна, че цената на живота в Германия е по-висок от редица други страни в Европа.", "date": "2017.09.09", "title": "Призив! Вътрешният министър на Германия поиска съкращаването на социалните помощи за мигрантите"}
{"url": "http://pik.bg/%D1%88%D0%BE%D0%BA-3-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5-%D1%81%D0%B5-%D0%B7%D0%B0%D0%B4%D0%B0%D0%B2%D0%B8-%D1%81-%D0%BA%D0%B0%D0%BF%D1%81%D1%83%D0%BB%D0%B0-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B0-%D0%B4%D0%BE%D0%B1%D0%B0%D0%B2%D0%BA%D0%B0-%D0%B8-%D0%B8%D0%B7%D0%BF%D0%B0%D0%B4%D0%BD%D0%B0-%D0%B2-%D0%BA%D0%BE%D0%BC%D0%B0-news689228.html", "text": "3-годишно момиченце от Банско се задави с капсула за подсилване на имунната система, която попаднала в дихателната му тръба (трахеята), и изпаднало в кома. Пострадалото дете е изпаднало в кома, спасено е в МБАЛ – Разлог, където е интубирано и по спешност транспортирано в детска реанимация на столичния институт „Пирогов“. Нелепият инцидент станал при прием на хранителна добавка, която предпазва от вируси и унищожава вредните бактерии. При преглъщането на капсулата, която е мека, детето се задавило, вместо към хранопровода и стомаха при преглъщане слюнката преминала към трахеята. Момиченцето започнало да кашля, от затруднения приток на кислород започнало до посинява и изпаднало в тежко състояние с дихателна недостатъчност. Незабавно е транспортирано до Филиала за спешна помощ в Разлог. Свикан е лекарски екип за консултации начело с анестезиолога д-р С. Караджов, съобщава \"Струма.бг\". Предприети са реанимационни действия за овладяване на критичното му състояние, момиченцето е интубирано и спасено. Поради малкия размер капсулата е аспирирала /вдишана/ в дихателните пътища. С реанимобил с анестезиологичен екип детето е транспортирано и прието в столичния институт „Пирогов“. Това е вторият случай с пострадало дете в Разлог само за три дни, 5-годишно момченце бе отпило от бутилка с бензин и също е транспортирано за Клиниката по токсикология в „Пирогов“. На 2-годишно момченце е оказана лекарска помощ в спешно отделение в благоевградската болница, след като облизало бутилка с керосин. При направения преглед е установено, че няма интоксикация, след консултации е освободено за домашно лечение.", "date": "2017.09.09", "title": "ШОК! 3-годишно момиченце се задави с капсула хранителна добавка и изпадна в кома"}
{"url": "http://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8%D0%BD-%D0%BF%D0%BE%D0%BC%D0%BB%D1%8F-%D0%BF%D0%B5%D1%82-%D0%BA%D0%BE%D0%BB%D0%B8-%D0%B2-%D1%82%D1%80%D0%B0%D0%BA%D0%B8%D1%8F-%D0%BE%D0%B1%D1%8A%D1%80%D0%BA%D0%B0-%D1%80%D0%BE%D0%B4%D0%BD%D0%B8%D1%8F-%D1%81%D0%B8-%D0%B3%D1%80%D0%B0%D0%B4-%D1%81-%D1%8F%D0%BC%D0%B0%D0%B9%D0%BA%D0%B0-%D1%81%D0%BD%D0%B8%D0%BC%D0%BA%D0%B8-news689196.html", "text": "Огромен надпис \"JAMAIKA\" краси корицата на Фейсбук профила на 23-годишния Васил Христов, който днес сутринта помля 5 коли в ЖР \"Тракия\" пред пицария \"Верди\". Младият пловдивчанин очевидно не крие страстта си към прочутия остров, чиято запазена марка е марихуаната. Канабис е и единият от наркотиците, дал положителен резултат в теста, който полицията му е направила след произшествието. Тестът е дал положителен резултат за още два вида дрога. Христев и нетов приятел са били в Сеат Ибиза и са се движели с висока скорост по бул. \"Освобождение\" в квартала. Веднага след кръговото водачът е изпуснал управлението и се е ударил последователно във Форд Пума, Пежо 307, Ланча и два  Форд Фиеста - служебни автомобили на пицарията, съобщава \"Трафик Нюз\". И по петте коли има сериозни материални щети, като при удара са отнесени и част от колчетата на тротоара. За щастие, поради късния час в автомобилите и наоколо не е имало хора, поради което се е разминало без жертви. Васил Христев е задържан в ареста, срещу него е образувано досъдебно производство.", "date": "2017.09.09", "title": "Пловдивчанин помля пет коли в \"Тракия\"! Обърка родния си град с Ямайка (СНИМКИ)"}
{"url": "http://pik.bg/%D0%B1%D0%B5%D0%B7%D1%81%D1%80%D0%B5%D0%B1%D1%8A%D1%80%D0%BD%D0%B8%D1%86%D0%B8-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BF%D0%BB%D0%B0%D1%82%D0%B5%D0%BD-%D0%BF%D0%B0%D1%80%D0%BA%D0%B8%D0%BD%D0%B3-%D0%BD%D0%B0-%D0%B8%D0%BC%D0%BE%D1%82-%D0%B4%D0%B0%D1%80%D0%B5%D0%BD-%D0%BE%D1%82-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B1%D1%83%D1%80%D0%B3%D0%B0%D1%81-news689200.html", "text": "Част от знаковия имот на Бащата на Бургас Ал. Г. Коджакафалията – големия хан на ул. „Фердинандова”, ще бъде превърнат в платен паркинг. За това сигнализираха живущи в района. Сградата се намира на ъгъла с ул. „Гладстон” и представлява триетажно здание с прилежаща площ от няколкостотин квадратни метра. Именно за нея никой досега не е подозирал, че е част от имота на Коджакафалията, съобщава \"Флагман\". Преди няколко дни там били поставени предупредителни табели, указващи, че всички коли трябва да се изнесат, защото предстоят ремонтни дейности, а тази сутрин са поставени и паркинг колчета. Имотът е дарен след смъртта на Александър Георгиев Коджакафалията на църквата в родното му село Зидарово. Църковното настоятелство от дълго време припечелва от имота, отдавайки първия етаж на мебелен магазин, а втория – под наем за жилищни нужди. Сега обаче божите наместници в созополското село явно са решили да материализират и неизползвания ресурс от дарението на Коджакафалията. Зад хана са обособени 6 паркоместа. Средната цена за наем за едно такова място в града е 100 лв. на месец. При положение, че в района има сериозно търсене, почти със сигурност местата ще бъдат запълнени до месец-два. Съвсем друг е въпросът дали е редно църквата да печели като частник от паркинг и отдаване под наем.", "date": "2017.09.09", "title": "БЕЗСРЕБЪРНИЦИ?! Църквата направи платен паркинг на имот, дарен от Бащата на Бургас"}
{"url": "http://pik.bg/%D1%81%D1%83%D0%BF%D0%B5%D1%80-%D0%BD%D0%B0%D0%B3%D0%BB%D0%BE-%D1%81%D0%BB%D0%B5%D0%B4-%D1%82%D0%B0%D0%BA%D1%81%D0%B0-%D1%81%D1%82%D0%BE%D0%BB-%D1%82%D1%83%D1%80%D0%B8%D1%81%D1%82%D0%B8-%D0%BF%D0%BB%D0%B0%D1%89%D0%B0%D1%82-36-%D0%BB%D0%B5%D0%B2%D0%B0-%D0%B7%D0%B0-%D0%BF%D1%8A%D0%BB%D0%BD%D0%B5%D0%BD%D0%B8-%D1%87%D1%83%D1%88%D0%BA%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-news689223.html", "text": "Заповядайте да хапнете златни чушки из Стария Несебър. Така с известна доза чувство за хумор млада пловдивчанка разказва за неволите си по морето. Преди ден жената решила да опита от обедното меню в не особено претенциозно заведение в Стария Несебър. Въпреки че ресторантът не впечатлявал нито с лукс, нито с красив морски изглед, още по-малко път с изисканата си кухня, сметката определено събрала очите на клиентката. За две порции пълнени чушки пловдивчанката се бръкнала 36 лева, съобщава \"Бургас24\".", "date": "2017.09.09", "title": "СУПЕР НАГЛО! След такса \"стол\": Туристи плащат 36 лева за пълнени чушки по морето"}
{"url": "http://pik.bg/%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B2-%D0%B1%D1%83%D1%80%D0%B3%D0%B0%D1%81-%D1%87%D0%B5%D1%80%D0%BF%D1%8F%D1%82-%D0%BF%D1%80%D0%B5%D0%B4-%E2%80%9E%D0%B0%D0%BB%D1%8C%D0%BE%D1%88%D0%B0%D1%82%D0%B0%E2%80%9D-%D1%81-%D1%88%D0%BF%D0%B5%D0%BA%D0%BE%D0%B2-%D1%81%D0%B0%D0%BB%D0%B0%D0%BC-%D0%BB%D0%B8%D0%BC%D0%BE%D0%BD%D0%B0%D0%B4%D0%B0-%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%87%D0%B5%D1%81%D0%BA%D0%BE-%D0%B4%D0%B5%D0%BB%D0%BE-%D1%81-news689197.html", "text": "Неколцина възрастни бургазлии приканват минувачите край паметника „Альоша” и черпят с шпекова салам  върху вестник, лимонада и новия брой на „Работническо дело”. Хепънингът, тип пикник, е  по случай 73-та годишнина от 9-ти септември, съобщава \"Бургас Инфо\". „Сега се казват много лъжи, като че едва ли не всички са били в концлагери и са ходили в Москва на работа, че с полиция са ги водили на бригади. Но всички пропускат да признаят, че по онова време не си заключваха къщите, защото нямаше престъпност и се ходеше по два пъти в годината на почивка”, заяви бургазлията  Спас Спасов. Пенсионерите с радост подават чашите лимонада, наредени по декоративните дупки на пейките, както и резенчетата шпеков салам. А докато няма с кого да си говорят разгръщат страниците на вестника „Работническо дело\". „Празнуваме славното време на своята младост, което Вие не помните”, обясниха социалистите. По този начин те възприемат съветската окупация Възрастните хора са се настанили на пейките срещу паметника. 9-ти септември е една от най-противоречивите дати в историята. Само на 100 метра от празнуващите, Съюзът на репресираните, СДС и останалите партии от Реформаторския блок почетоха паметта на всички 30 000 души избити без съд и присъда след 9-ти септември 1944г. Тогава е унищожен елита на страната. Неколцина възрастни бургазлии приканват минувачите край паметника „Альоша” и черпят с шпекова салам  върху вестник, лимонада и новия брой на „Работническо дело”. Хепънингът, тип пикник, е  по случай 73-та годишнина от 9-ти септември, съобщава \"Бургас Инфо\". „Сега се казват много лъжи, като че едва ли не всички са били в концлагери и са ходили в Москва на работа, че с полиция са ги водили на бригади. Но всички пропускат да признаят, че по онова време не си заключваха къщите, защото нямаше престъпност и се ходеше по два пъти в годината на почивка”, заяви бургазлията  Спас Спасов. Пенсионерите с радост подават чашите лимонада, наредени по декоративните дупки на пейките, както и резенчетата шпеков салам. А докато няма с кого да си говорят разгръщат страниците на вестника „Работническо дело\". „Празнуваме славното време на своята младост, което Вие не помните”, обясниха социалистите. По този начин те възприемат съветската окупация Възрастните хора са се настанили на пейките срещу паметника. 9-ти септември е една от най-противоречивите дати в историята. Само на 100 метра от празнуващите, Съюзът на репресираните, СДС и останалите партии от Реформаторския блок почетоха паметта на всички 30 000 души избити без съд и присъда след 9-ти септември 1944г. Тогава е унищожен елита на страната.", "date": "2017.09.09", "title": "Социалистите в Бургас черпят пред „Альошата” с шпеков салам, лимонада и \"Работническо дело\" (СНИМКИ)"}
