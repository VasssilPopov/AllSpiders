{"url": "https://pik.bg/%D0%B2%D1%82%D0%BE%D1%80%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B0%D0%B3%D0%B5%D0%BD%D1%82-%D0%BF%D1%80%D0%BE%D0%BF%D1%8F-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B0-%D1%82%D1%80%D1%8A%D0%BC%D0%BF-%D0%B7%D0%B5%D0%BB%D0%B5%D0%BD%D1%81%D0%BA%D0%B8-news875033.html", "text": "Втори американски разузнавач разказа на генералния инспектор на разузнавателното общество на САЩ Майк Аткинсън за разговора между президентите на САЩ и на Украйна Доналд Тръмп и Владимир Зеленски. Това съобщи телевизия АВС, позовавайки се на адвоката на информатора Марк Зейда. По думите му става въпрос, както и в първия случай, за неназован сътрудник на американското разузнаване. Адвокатът подчерта, че неговият подопечен \"разполага с данни от първа ръка по отношение на няколко предположения, изказани в жалбата на първия информатор\". Юристът заяви, че разузнавачът вече е споделил своите съображения с Аткинсън, единствено към настоящия момент той не е общувал с представители на Камарата на представителите в Конгреса на САЩ, където се води разследването в рамките на процедура за импийчмънт на Тръмп. В петък вестник The New York Times съобщи, че сътрудник на американското разузнаване обмисля да подаде доклад за предизвикващата у него тревога по отношение на Тръмп с Украйна. Вестникът отбеляза, че този информатор има конкретна информация за събитията, свързани с президента (на САЩ) и Киев. В САЩ по-рано се разгоря мащабен скандал около юлския телефонен разговор на Тръмп и Зеленски, който в крайна сметка стана повод за начало на процедурата по импийчмънт за американския президент. Сподели:", "date": "2019.10.06", "title": "Втори американски агент пропя за разговора Тръмп-Зеленски"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D1%8A%D0%B2-%D0%B5-%D0%B4%D0%B5%D0%B2%D0%B8%D0%B7%D1%8A%D1%82-%D0%BD%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-news874695.html", "text": "Всеки човек има определени житейски принципи, ценности и вярвания, които е малко вероятно да наруши. И ако погледнете този момент от астрологична гледна точка, става ясно, че всеки зодиакален знак има свои собствени принципи, които се превръщат в жизнено кредо, пише iwoman.bg. Непроницаемостта и безсмислените рискове са основните черти на този смелчак. Овенът никога няма да си позволи да се поддаде на трудности. Той винаги ще се втурне напред към целите си, дори и заради това ще трябва да върви внимателно на главата си. Повече от всичко, Телецът не може да издържи, когато външни хора си навират носа в делата. Свикнал да живее, според предварително замислен сценарий и установен график, Телецът мечтае за това, външни хора да не се намесват в системния му напредък в постигане на цели. За прекомерното любопитство и наглост, той лесно може да разрита с копита. Близнаци е един от малкото представители на Зодиака, който робува на принципи. Близнаците могат упорито да защитават своята гледна точка и да оказват натиск върху събеседника си, чрез своите убеждения. След няколко минути от постоянство няма да има и следа. Близнаците са най-променливата зодия. Представителят на зодия Рак е рядък човек, който цени искрената топлина и искрените отношения. Той винаги има много високи такива над материалните ценности. За него семейните традиции и домашният комфорт играят важна роля в живота. Той няма да размени тези житейски принципи за нищо на света. Да бъдеш уважаван и авторитетен човек в обкръжението си е основният жизнен принцип на Лъва. Той се цени твърде високо и няма да позволи на никого да се осмели да говори лошо за него. За типичния представител на знака Дева, всяко малко нещо в живота придобива универсални пропорции. Обикновено хората не обръщат внимание на праха зад дивана, наскоро появилата се малка дупка в тапицерията или новите чорапи в чекмеджето. Но не и Девата. Тя винаги забелязва малките неща и помни всичко! Хармоничните отношения с другите са основният жизнен принцип на Везните. Малко вероятно е да видите от този мирен знак грубост, насочена към някого. Везните никога няма да направят това. Защото за тях е важно да останат добри за другите, да поддържат равновесие и хармония в живота. Жизнените принципи на непоклатимия Скорпион се основават на факта, че той не търпи лъжи. И за да предпази себе си от неискрените хора, той внимателно „проучва“ всички, които са в неговия приближен кръг. Ако реши, че някой човек е лицемер, никога няма да го пусне повече до себе си. Представителят на тази зодия не е свикнал да се бори с непосилни трудности.  Ако проблемите предизвикват твърде много главоболия, значи просто не им е дошло времето да бъдат разрешени. Следователно, вместо да мисли какво ще се случи, той просто действа по интуиция и ако стане - стане. По-голямата част от Козирозите са стабилни консерватори, които с бавни, но твърди стъпки се придвижват към своята цел. Козирогът е готов да предприеме всякакви действия за постигане на целите си. Но той винаги ще се придържа към ясни правила и вярвания, които е избрал за себе си. Основната характеристика на представителя на зодия Водолей е неговата оригиналност. Този новатор и идеалист често е труден за разбиране, защото неговите очарователни идеи невинаги са ясни за обикновения човек. Той не се опитва да докаже нищо на никого. Представителите на зодия Риби са хора, свикнали да живеят, мислейки, че нищо не зависи от тях. Ако нещо не върви в живота им, тогава те просто са без късмет или съдбата им е предначертана така. Ако други представители на зодиака се опитват да положат усилия за решаване на проблема, то Рибите седят и чакат, докато ситуацията се разреши сама. Сподели:", "date": "2019.10.06", "title": "Ето какъв е девизът на всяка зодия"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BC%D1%8A%D0%BB%D0%BD%D0%B8%D1%8F-%D0%B5%D1%82%D0%BE-%D0%BA%D0%BE%D0%B9-%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA-%D1%89%D0%B5-%D0%B2%D0%BE%D0%B4%D0%B8-%D1%86%D1%81%D0%BA%D0%B0-news875047.html", "text": "Спортният директор на ЦСКА Кристиано Джарета гостува в студиото на БНТ. Ето какво каза той: \"Знам, че всички очакват да научат кой ще бъде следващият треньор на отбора. Нашето решение е да продължим с Милош Крушчич. Той беше асистент на Петрович и има необходимите умения, за да води тима. Основното решение е на Гриша Ганчев. Всички важни решения идват от него. Познаваме Милош от 5 месеца. Работим с него всеки ден. Назначаването му не означава, че предаваме сезона и нямаме амбиции до края на кампанията. Люпко сам напусна, не сме го уволнявали. Не показахме оптималния си потенциал под негово ръководство. Някои от играчите тепърва навлизат във форма. Може би с различен подход към тези футболисти нещата ще се случат\". Сподели:", "date": "2019.10.06", "title": "ФУТБОЛНА МЪЛНИЯ: Ето кой наставник ще води ЦСКА..."}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%83%D1%87%D0%B5%D0%B1%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D0%BD%D0%B5%D0%B4%D0%B5%D0%BB%D0%BD%D0%BE%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-news874971.html", "text": "С водосвет за благословение на децата и преподавателите, отслужен от Негово Високопреосвещенство Видински митрополит Даниил, днес бе открита новата учебна година за Неделното училище към Видинската митрополия, съобщава БНР. \"Повечето от вас присъстваха на детските лагери, затова ви е позната обстановка  - обърна се към присъстващите митрополит Даниил. - Вашите родители споделят, че с радост отивате на училище и с радост се връщате. Надяваме се, че се радвате отново да се видите заедно тук и да продължите добрите си отношения. Добре дошли! В съвременния свят, в съвременното българско училище, все още остава неуреден въпроса за преподаването на едни от най-важните знания - познанията ни за Господ Иисус Христос. Познаването на Бога - това е вечен живот\". Тази година школите отново ще са три - по вероучение, иконопис, както и по куклен и драматичен театър. \"Продължаваме както до сега – каза богословът Елена Велкова. - Вече за трета учебна година е Неделното училище и слава Богу, имаме и нови деца, които ще се запишат, а тези, които са от миналата година, също проявиха желание да продължат. Вече ще бъдат разделени на начинаещи и на по-напреднали с материала. Продължаваме с трите школи. По вероучение вече по-подробно се наслагват знанията. По иконопис по-големите вече имат основни знания за техниката и за полагането на тоновете на иконата, както и вече имат някои богословски познания за изображението, за смисъла и значението на иконата. С тях ще започнем с рисуване на дъски, което е по-напреднал етап, докато по-малките започват с детайлите, с части от иконата. Преподавателите сме същите. Аз съм по иконопис и вероучение, а госпожа Мария Петрова е по куклен театър\". Заниманията на школите ще са в сградата на Епархийското училище до храм \"Свети Николай\". Сподели:", "date": "2019.10.06", "title": "Откриха учебната година в Неделното училище във Видин"}
{"url": "https://pik.bg/%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%BF%D0%BE%D0%BF%D0%BE%D0%B2%D0%B0-%D1%80%D0%B0%D0%B7%D0%B2%D0%B8%D0%BD%D1%82%D0%B8-%D0%BA%D0%B0%D0%BB%D0%BF%D0%B0%D0%BA%D1%87%D0%B8%D0%B5%D0%B2-%D0%BD%D0%B0-%D0%BD%D0%B5%D0%B3%D0%BE%D0%B2%D0%BE-%D0%BC%D1%8F%D1%81%D1%82%D0%BE-%D1%89%D1%8F%D1%85-%D0%B4%D0%B0-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D1%8F-%D0%BE%D1%82%D0%B2%D0%BE%D0%B4-news875045.html", "text": "В последно време непрекъснато има атаки ту срещу прокуратурата, ту срещу съда. А много тревожно според мен е и това, че в самата съдебна система, между самите магистрати, започнаха много изострени престрелки. Това заяви по Нова телевизия бившият министър на правосъдието и четвъртият вицепрезидент на България Маргарита Попова. \"Много скоро направихме реформа във ВСС, която беше рекламирана като фундаментална, и разделихме Висшия съдебен съвет на две колегии – съдийска и прокурорска. Направихме го. Оттогава с нищо не виждам да се подобрява отношението между тях – между съдии и прокурори, дори и между съдиите в самата съдийска колегия. Това много ме тревожи'', коментира още Попова. Тя коментира и полемиката около решението за предсрочно освобождаване на Джок Полфрийман. В понеделник се очаква Касационният съд да се произнесе по искането на главния прокурор Сотир Цацаров предсрочното освобождаване да бъде отменено. \"Не приемам прекрачването на линиите и заклеймяването на отделни съдии по недостоен и обиден начин. Не бива да се допуска. Ако бях на мястото на съдия Калпакчиев, а и на целия съдебен състав, бих си направила отвод'', каза Попова. \"Правото не е догма  и никой не иска магистратите да разсъждават праволинейно. Между нас, магистратите, има една приказка, че докато съдът не реши, нищо не е решено, какво ще реши съдът, ще разберем утре. Има хипотеза, ако делото не бъде гледано утре, а в същото време тръгне предложението на ГЕРБ за законодателно изменение, може и да се случи така, че да бъде преразгледано това дело, това не значи, че резултатът ще бъде различен'', обясни в заключение Попова. Сподели:", "date": "2019.10.06", "title": "Маргарита Попова развинти Калпакчиев: На негово място щях да си направя отвод"}
{"url": "https://pik.bg/%D1%81%D0%BF%D0%B0%D1%80%D1%82%D0%B0%D0%BD%D1%81%D0%BA%D0%B8-%D1%83%D0%BB%D0%B8%D1%87%D0%B5%D0%BD-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BA%D0%BE%D1%81%D1%82%D0%BE%D0%B2-%D1%80%D0%B0%D0%B7%D0%B4%D0%B0%D0%BB-%D0%B4%D0%B5%D1%81%D0%B5%D1%82%D0%BA%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B2-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0-news875043.html", "text": "Над 20 милиона от парите на европейските и българските данъкоплатци са похарчени чрез грубо нарушение и манипулиране на Закона за обществените поръчки. Това става ясно от решение (което публикуваме под текста) на Великотърновския административен съд, в което се казва, че Министерство на околната среда и водите правилно е наложило финансова санкция в размер на 1 200 000 (словом – милион и двеста хиляди) на Община Плевен, все още управлявана от Георг Спартански. Какви са фактите? През 2017г. Плевен и Долна Митрополия сключват договор с екологичното ведомство за изпълнение на проект по Оперативна програма „Околна среда“. Става дума за водния цикъл Плевен-Долна Митрополия. Изпълнението и реализацията са възложени на две дружества, а процедурата се провежда по Закона за обществените поръчки (ЗОП) Получилите близо 20 милиона (без ДДС), платени от нашия джоб, са „Запрянови 03“ ООД (по Обособена позиция № 1) и ДЗЗД „Аква билд Плевен“ (по Обособена позиция № 2). Според три независими един от друг наши източници, тези субекти са свързани с лица на висши позиции в общинската администрация, с бивши и настоящи политици на национално ниво, със сенчести бизнес кръгове и участващите в тях съмнителни бизнесмени. Но нека видим защо според Великотърновския административен съд обществената поръчка на Спартански е порочна и компрометирана: На първо място е установено, че общината при провеждане на процедурата е заложила незаконосъобразни изисквания и условия за участие, което води до нарушение на критериите за подбор по чл. 59, ал.2 от Закона за обществените поръчки (ЗОП). Второ, констатирана е незаконосъобразна промяна на условията в обявената поръчка чрез предоставяне на разяснения на процедурата – нарушение на чл. 100, ал.1 на ЗОП. Трето, офертите на участниците не отговарят на поставените от самия възложител изисквания – нарушение на разпоредбата на чл. 107, т.1 от ЗОП. По този начин близките до Спартански фирми получават над 20 милиона от европейските фондове и българския бюджет в нарушение на закона. Четвърто, според съда е прегазен и чл. 112, ал.1, т.3 от ЗОП – гаранциите за изпълнение не отговарят на поставените в договорите изисквания за валидност. Какви са изводите: 1. Благодарение на неволната или умишлена некомпетентност на Спартански и неговия екип плевенските данъкоплатци ще трябва да платят милион и 200 хиляди. Една от възможните причини за това е неумението на плевенската администрация да работи с програмите и проектите на Европейския съюз. 2. Над 20 милиона европейски пари са раздадени на близки до местната власт фирми в нарушение на закона. Процедурата е видимо компрометирана. Доказателство за това е решението на административния съд. И тук следват въпросите: 1. Към МОСВ – уважаеми министър Димов, ще сезирате ли новата европейска прокуратура за измами с европари на територията на Плевен и региона? 2. Към прокуратурата – държавното обвинение не цепи басма на кметове от ГЕРБ и БСП, видяхме вече примери от Септември и Костенец. Но докога ще си затваряте очите за доказаните от Темида безобразия на плевенския кмет? Ще стигне ли смелост на подопечните ви магистрати, за да се заловят с делата на Спартански? Или може би над него действа политически или друг чадър. 3. Към Антикорупционната комисия (КПКОНПИ) – има ли основание да се твърди, че в Община Плевен действа Организирана престъпна група (ОПГ) за източване на еврофондове и кражби на публичен ресурс? Хванахте фризьорката Иванчева, но тя е лесна. Ще се заемете ли със Спартански? За добро или лошо ние вече сме свършили част от работата на компетентните органи. В следващите дни предстои да публикуваме шокиращи разкрития, с дъх на тежка корупция, свързани с кмета Спартански и управляваната от него община. Тепърва ще видим имената и лицата на ограбилите Плевен и неговите граждани през последните четири години. Ще покажем нови уличаващи данни и документи за свързани с корупция кмет, зам.-кмет, бивши и настоящи политици, съмнителни бизнесмени. Защото все някой трябва да брани обществения интерес и каузата Плевен. Дори когато върху нея тегне сянката на политико-икономически чадър, прикриващ кражби за милиони – както от българските, така и от европейските данъкоплатци. Сподели:", "date": "2019.10.06", "title": "СПАРТАНСКИ УЛИЧЕН В КОРУПЦИЯ. Кметът на Костов раздал десетки милиони в нарушение на закона. Плевен глобен 1 200 000. Ще се самосезира ли прокуратурата (ДОКУМЕНТИ)"}
{"url": "https://pik.bg/%D1%82%D0%BE%D0%BF-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D0%BE%D1%81%D1%82%D0%B0%D0%B2%D0%B0%D1%82-%D0%BD%D0%B5%D1%80%D0%B0%D0%B7%D0%BA%D1%80%D0%B8%D1%82%D0%B8-news875039.html", "text": "Топ криминалист професор Костадин Бобев обясни по Би Ти Ви защо престъпленията никога не остават неразкрити, въпреки че хиляди вече взети ДНК проби не са в базите данни. Бобев е най-дълго управлявалият директор на Криминалистичния институт на МВР - 35 години до 2010 г. Въпреки този дефицит на информация престъпленията никога не остават неразкрити, подчерта той. \"10-15 хил. готови и иззети от извършители ДНК проби са чакащи и не можем да ги включим в базата данни. Фактически не участват в идентификационния процес поради липса на апаратура, на химикали и на достатъчно лаборатории\", заяви проф. Бобев. Въпреки новото оборудване, той казва, че работата на криминалистите не става по-лесна. Резултатите от ДНК пробите често се бавят заради множеството заявления от различни части на страната, обясни той. По думите му чрез биологичен материал се откриват много престъпления - убийства, тежки престъпления, сексуални престъпления, взломни кражби, касоразбиване. \"Това нещо по-рано не можеше да стане. До 2001 г. чрез изследването на кръв, слюнка и други веществени материали не можеше да се идентифицира човек - само да се направи групова идентификация\", разказва Бобев. А микроскопите са най-добрият приятел на откривателите на следите. \"Всеки извършител се надява да не бъде разкрит. Няма такъв, който отива да извършва грабеж и да си казва: \"Те ще ме разкрият.\" - няма. Всички живеят с мисълта, че няма да бъдат разкрити. Но това никога не се получава\", категоричен е проф. Бобев. Сподели:", "date": "2019.10.06", "title": "Топ криминалист обясни защо престъпленията никога не остават неразкрити"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B8%D1%80%D0%B0%D0%BD-%D1%81%D1%8A%D1%81-%D0%B7%D0%B0%D0%BA%D0%B0%D0%BD%D0%B0-%D1%89%D0%B5-%D0%B8%D0%B7%D0%BD%D0%B0%D1%81%D1%8F%D0%BC%D0%B5-%D0%BF%D0%B5%D1%82%D1%80%D0%BE%D0%BB-%D0%BF%D0%BE-%D0%B2%D1%81%D0%B5%D0%BA%D0%B8-%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%BD%D0%B0%D1%87%D0%B8%D0%BD-news874973.html", "text": "Иран ще използва всеки възможен начин да изнася петрола си. Това заяви министърът на петрола Биджан Намдар Зангане на сайта на министерството, цитиран от БНР. Той допълни, че износът на суров петрол е законно право на страната. Иранският износ на суров петрол беше намален с повече от 80 процента, след като САЩ възстановиха санкциите. Това стана след като президентът Доналд Тръмп изтегли страната си от сключената през 2015 г. ядрена сделка между Иран и големите световни сили. Иранската организация за атомна енергия повтори днес, че Техеран ще ограничи още повече ангажиментите си по сделката, ако подписалите я европейски страни не изпълнят обещанията си да предпазят иранската икономика от американските санкции. Сподели:", "date": "2019.10.06", "title": "Властите в Иран със закана: Ще изнасяме петрол по всеки възможен начин"}
{"url": "https://pik.bg/%D0%B2%D1%8A%D0%B2-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B4%D0%BE%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B6%D0%B5%D0%BD%D0%B5%D0%BD%D0%B8-%D0%BC%D1%8A%D0%B6%D0%B5-%D0%B4%D0%B0-%D1%81%D1%82%D0%B0%D0%B2%D0%B0%D1%82-%D1%81%D0%B2%D0%B5%D1%89%D0%B5%D0%BD%D0%B8%D1%86%D0%B8-news874974.html", "text": "Еписокпи от цял свят ще обсъждат във Ватикана бъдещето на католическата църква в Амазония и дали да бъде допуснато женени мъже да стават свещеници, съобщи „Би Би Си”, цитирани от БНР. Едно от предложенията към синода е да се допусне ръкополагането на възрастни, женени мъже, които са уважавани и за предпочитане произхождат от общностите, където смятат да служат. Еписокпите от Южна Америка обясняват искането си с острия недостиг на свещеници, а само те имат право да  дават причастие, което е ключова част от католическата служба. Затова и около 85 процента от селищата в Амазония не могат да отслужват литургия всяка седмица. Според експерти фактът, че папа Франциск е родом от Латинска Америка и е наясно с предизвикателствата там, значително увеличава вероятността Светият престол да позволи женени свещеници. Сподели:", "date": "2019.10.06", "title": "Във Ватикана обсъждат допускането на женени мъже да стават свещеници"}
{"url": "https://pik.bg/%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0%D0%BF%D0%BE%D1%87%D0%BD%D0%B0-%D0%BF%D0%BE%D0%B4%D0%BF%D0%B8%D1%81%D0%BA%D0%B0-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D0%B7%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D1%81%D0%B5%D1%81-news874979.html", "text": "Подписка в подкрепа на исканията на медицинските сестри за увеличение на заплатите и за премахване на търговските дружества в здравеопазването започна на входа на Морската градина във Варна, съобщава БНР. Над 200 подписа са събрани досега. \"Заплатата ми е 995 лв. Това е за спешната помощ, а и е от няколко месеца – обясни медицинската сестра от Спешната помощ в града Светлана Стойнева. - Сега сме навън в подкрепа на колегите от палатковия лагер в София, които продължават вече много седмици, месеци да бъдат пред Министерството в подкрепа на нашите искания, не само за увеличение на заплатите, а основно за премахване на търговските дружества\". Медицинските сестри от Варна настояват общините да имат възможност да дофинансират заплатите, а Колективния трудов договор да обхване всички лечебни заведения. Процент от клиничните пътеки трябва да отива за възнаграждение на здравните специалисти, искат още те. Сподели:", "date": "2019.10.06", "title": "Във Варна започна подписка в подкрепа на искането за по-високи заплати на медицинските сестри"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D1%81-%D0%BF%D1%80%D0%BE%D1%82%D0%B5%D1%81%D1%82%D0%BD%D0%B0-%D0%BD%D0%BE%D1%82%D0%B0-%D0%BA%D1%8A%D0%BC-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5-%D0%BD%D0%B0-%D1%80%D1%83%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-news874977.html", "text": "Руското външно министерство изпрати протестна нота до властите в САЩ, във връзка със задържането и разпита на депутата от Държавната дума Инга Юмашева и нарече инцидента поредното враждебно действие, предава ТАСС, цитирана от „Фокус”. \"Ние изказваме силен протест във връзка с действията на американските власти срещу депутата от Държавната дума на Руската федерация Инга Юмашева, която беше задържана на летището в Ню Йорк от агенти на ФБР и разпитана. Това е поредната враждебна акция срещу Русия и нейните представители, очевидно насочена към по-нататъшно влошаване на атмосферата на руско-американските отношения “, се казва в изявлението на министерството. От външнополитическото ведомство казват още, че американските власти не са в състояние да контролират собствените си специални служби или не се опитват да нормализират отношенията си с Русия. \"Възниква въпросът, че американските власти, противно на твърденията си, не се стремят да нормализират диалога, или пък не са в състояние да контролират действията на собствените си специални служби. Инга Юмашева, като координатор на парламентарната група на Държавната дума за връзките ни с Конгреса на САЩ, беше изпратена до обществено-политическия форум „Диалогът Форт-Рос\", който е прецизно създаден, за да помогне за укрепване на взаимното разбирателство и сътрудничество между народите на Русия и САЩ\", се казва още в изявлението. Сподели:", "date": "2019.10.06", "title": "Москва с протестна нота към Вашингтон заради задържане на руски депутат"}
{"url": "https://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BF%D0%B8%D1%8F%D0%BD%D0%B8%D1%8F-%D0%BF%D1%80%D0%B5%D0%B3%D0%B0%D0%B7%D0%B8%D0%BB-16-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-news875054.html", "text": "Проговори бащата на пияния, прегазил 16-годишно момиче на пешеходна пътека. Детето загина на място, след като шофьор го удари на зебра. Инцидентът е станал в 4 часа сутринта на оживен булевард в Сливен. Пробата на шофьора е показала 2,24 промила алкохол в кръвта. Той е арестуван за 72 часа. Според прокуратурата след инцидента той е направил опит да избяга, според баща му обаче дори не разбрал, че е убил момичето. Около 4 часа сутринта група деца се прибират по бул. \"Бургаско шосе\". Пресичат на пешеходна пътека, когато ги връхлита колата. Все още не е ясно при какви обстоятелства е станала трагедията и дали шофьорът е карал с превишена скорост. Ясно е обаче, че пробата показва сериозно количество алкохол в кръвта му. Зад волана е 28-годишният Георги Мангов. Според прокуратурата след инцидента той е направил опит да избяга. Според баща му обаче той дори не разбрал, че е убил момичето и отишъл в заведение, където бил арестуван. \"Той не знаел за какво става дума, не можал да разбере за какво става дума, като отишъл в заведение с приятели, където се е срещнал, когато е влязъл, той не е съобщил за ситуацията\", разказа бащата на Георги пред Би Ти Ви. По информация от прокуратурата децата не са от Сливен, но учат в града и живеят на квартира. Бащата на шофьора казва, че по случая има много неизвестни и не е чувал синът му да пие. \"Ако е станало и има такава ситуация, скарване с приятел, подгонено дете и изведнъж е излязло, той просто е нямал време да реагира\", каза бащата на Георги Милен Мангов. По случая е образувано досъдебно производство. 28-годишният мъж работи като шофьор на бус в сливенска фирма. На него му е повдигнато обвинение за причиняване на смърт вследствие на ПТП на пешеходна пътека, като водачът е употребил алкохол и е избягал от местопроизшествието. Наказанието е от  3 до 15 години лишаване от свобода. Сподели:", "date": "2019.10.06", "title": "Проговори бащата на пияния, прегазил 16-годишно момиче на пешеходна пътека"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%BE%D1%81%D1%82%D0%B0%D0%B2%D0%B0%D1%82-25-%D0%B4%D0%BD%D0%B8-%D0%B4%D0%BE-%D0%BD%D0%B0%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D1%81-news874930.html", "text": "Британският премиер Борис Джонсън обявява в два неделни вестника, че Обединеното кралство излиза от ЕС след 25 дни без сделка, ако Брюксел не направи компромис, съобщава БНР. В същото време проучване на общественото мнение показва, че преднината на консерваторите през лейбъристите се увеличава. След като Европейската комисия отмени преговорите през уикенда, описвайки новите предложения на Джонсън като „недостатъчна основа за постигане на споразумение“, премиерът написа днес в „Сън“ и „Сънди експрес“, че „след десетилетия на кампания, три години на спорове и очевидно безкрайни месеци на безсмислено отлагане, сега остават точно 25 дни до приключване на членството на Обединеното кралство в ЕС“. „Ще си стегнем багажа и ще напуснем на 31 октомври. Единственият въпрос е дали Брюксел весело ще ни помаха със взаимноприемлива сделка или ще ни принудят сами да напуснем“, продължава Борис Джонсън. В същото време последното проучване на общественото мнение, след проведените партийни конференции, вдъхва оптимизъм на торите при евентуални общи избори. Консерваторите се радват на подкрепа на 38 процента от гласоподавателите, което е с 15 процента повече от следващите ги лейбъристи. В сравнение с предишни анкети торите са увеличили подкрепата си с 2 процента, лейбъристите са загубили един процент, а при либералдемократите се наблюдава отстъпление от 5 процента. Сподели:", "date": "2019.10.06", "title": "Премиерът на Великобритания категоричен: Остават 25 дни до напускането на ЕС"}
{"url": "https://pik.bg/%D0%BF%D0%B0%D0%BF%D0%B0%D1%82%D0%B0-%D0%B4%D0%B5%D0%B1%D0%B0%D1%82%D0%B8%D1%80%D0%B0-%D1%81-%D0%B5%D0%BF%D0%B8%D1%81%D0%BA%D0%BE%D0%BF%D0%B8-%D0%BE%D1%82-%D0%B0%D0%BC%D0%B0%D0%B7%D0%BE%D0%BD%D0%B8%D1%8F-%D1%80%D1%8A%D0%BA%D0%BE%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D1%8A%D0%B6%D0%B5-%D0%B2-%D0%B1%D1%80%D0%B0%D0%BA-news874983.html", "text": "Папа Франциск отслужи литургия в базиликата \"Свети Петър\" във Ватикана, с което откри официално триседмичен съвет на епископите (синод) от девет страни в района на Амазония, предадоха световните агенции. Ватиканът покани 184-ма епископи и свещеници от Боливия, Бразилия, Колумбия, Еквадор, Гаяна, Перу, Суринам и Венецуела, а също от Френска Гвиана. Те ще обсъдят спорни теми, включително ръкополагането на сключили брак мъже, и ще гласуват нови мерки. В синода ще вземат участие също експерти от района, които са извън Църквата. В съвета ще участват и жени свещеници, но те нямат право да гласуват, посочва ДПА. Сред основните теми в дневния ред са опазването на околната среда и икономическата експлоатация на ресурсите, както и положението на коренното население в страните от района. В проповедта си днес папата каза, че е опечален от пожарите, опустошили наскоро Амазония, подпалени \"от унищожителни интереси\". Този вид унищожителен огън цели да изпепели многообразието и да уеднакви всички и всичко, заяви Светият отец, цитиран от АФП. В работен документ, подготвен за срещата, се казва, че \"Майката Земя\" трябва да бъде защитена от един \"икономически модел на хищничество и съсипващо околната среда развитие, който убива и плячкосва, руши и опустошава, изхвърля и замърсява\". Никое от решенията, взети на синода, нямат задължителен характер. Франциск е този, който в крайна сметка ще реши дали и какви промени да направи въз основа на препоръките, дадени от участниците. Сподели:", "date": "2019.10.06", "title": "Папата дебатира с епископи от Амазония ръкополагането на мъже в брак"}
{"url": "https://pik.bg/%D0%BB%D0%BE%D0%B2%D0%B5%D1%86%D1%8A%D1%82-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B4%D0%B8%D0%BD%D0%BA%D0%BE-%D1%81%D0%B5-%D0%B8%D0%B7%D1%84%D1%83%D0%BA%D0%B0-%D1%81-%D0%BD%D0%BE%D0%B2-%D0%BC%D0%B5%D1%80%D1%86%D0%B5%D0%B4%D0%B5%D1%81-%D0%B7%D0%B0-350-%D0%B1%D0%BE%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news874960.html", "text": "Ловецът на мигранти Динко Вълев от Ямбол май ще се превърне в най-големия колекционер на Мерцедеси у нас. Ямболията прибави нов лъскав звяр към поредицата немски возила в гаража си, пише Флагман.бг. В личния си профил Динко се похвали с белия автомобил, модел AMG GT 6,3, който по наша информация струва около 340 хил. лв. По-интересното тук е, че Динко е избрал уникален регистрационен номер за ямболското си возило – Y XXXXXX, за който изобщо не е пестил пари и е хвърлил 7 хил. лева. Под капака на белия Мерцедес се крият 640 коня, а 6-цилиндровият двигател може да ви изпрати буквално до 7-мото небе за отрицателно време. Колата вдига 0 до 100 км/ч. за около 3,2 секунди и разполага с всички възможни еkстри, сочат производители. В края на юни камион за зърно размаза златистия Мерцедес на Динко и само след месец, зевзекът от „Биг брадър” си купи нова придобивка, естествено същата марка. Сподели:", "date": "2019.10.06", "title": "Ловецът на мигранти Динко се изфука с нов мерцедес за 350 бона (СНИМКИ)"}
{"url": "https://pik.bg/%D0%B5%D0%BA%D0%B7%D0%B8%D1%82%D0%BF%D0%BE%D0%BB%D0%BE%D0%B2%D0%B5-%D0%B0%D0%BB%D0%B1%D0%B8%D0%BD-%D0%BA%D1%83%D1%80%D1%82%D0%B8-%D0%BF%D0%B5%D1%87%D0%B5%D0%BB%D0%B8-%D0%B2-%D0%BA%D0%BE%D1%81%D0%BE%D0%B2%D0%BE-news875060.html", "text": "Според предварителните резултати на държавната RTK движението \"Самоопределение\" на Албин Курти печели най-много гласове на предсрочните парламентарни избори в Косово - 28,1%. Втори е Демократическа лига Косово (ДЛК) с 27,9%, следван от Демократическата партия на Косово с 25,8%. Коалицията \"Алианс за бъдещето на Косово\" на Рамуш Харадинай и Социалдемократическата партия събират подкрепата на 12,3% от избирателите, докато коалицията между Социалдемократическа инициатива (НИСМА), \"Алианс за ново Косово\" и \"Партията на справедливостта\" печелят 5,8%. В месеците, предхождащи изборите, ДЛК и партията на Курти преговаряха за коалиция, но не успяха да постигнат споразумение кой да оглави правителството в Прищина след евентуална победа на изборите. Сподели:", "date": "2019.10.06", "title": "ЕКЗИТПОЛОВЕ: Албин Курти печели в Косово"}
{"url": "https://pik.bg/%D0%BF%D1%8A%D1%80%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%BA%D0%BE%D0%BC%D0%B0%D1%82%D0%B5%D0%B2%D0%BE-news875031.html", "text": "Спортният директор на Ботев (Пловдив) Адалберт Зафиров подаде своята оставка под тепетата. По информация на медиите в Пловдив бившият капитан на ЦСКА се е срещнал с президента на \"канарчетата\" Георги Самуилов, след като \"бултрасите\" поискаха неговата оставка и тази на черногорския наставник Желко Петрович. Засега обаче последният не е предприемал действия в тази насока, предава спортал.бг. Сподели:", "date": "2019.10.06", "title": "Първа оставка на \"Коматево\""}
{"url": "https://pik.bg/%D1%80%D0%B8%D0%B6%D0%B0%D1%82%D0%B0-%D0%BA%D0%BE%D1%81%D0%B0-%D0%B5-%D1%85%D0%B8%D1%82-%D0%BD%D0%B0-%D1%82%D0%B0%D0%B7%D0%B8-%D0%B5%D1%81%D0%B5%D0%BD-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B4%D0%B0-%D1%81%D0%B5-%D0%B3%D1%80%D0%B8%D0%B6%D0%B8%D1%82%D0%B5-%D0%B7%D0%B0-%D0%BD%D0%B5%D1%8F-news874691.html", "text": "Независимо дали сте блондинка, която иска да придаде характер на цвета си за новия сезон, или брюнетка, която иска да озари кичурите си без намесата на перхидрол, цветът „джинджифил“ обещава да се задържи под светлината на прожекторите през цялата есен, пише iwoman.bg. Ето как да постигнете рижава грива. Според Трейси Кънингам (фризьорката, която стои зад емблематичната коса на Ема Стоун и Зоуи Дъч), ключът към получаването на естествени червени нюанси е в смесването на няколко цвята, а не в боядисването на цялата коса с един нюанс. Запазете корените си максимално естествени и добавете няколко кестеняви акцента в средната дължина, а краищата и кичурите около лицето боядисайте с един тон по-рижаво. Джинджифилът отива на всички, просто зависи от нюанса и наситеността му. За естествено тъмна коса ви съветваме да заложите на цялостно изсветляване и тониране в по-кестеняво рижаво. За съжаление, червените нюанси избледняват най-бързо, затова се уверете, че използвате шампоан без сулфати и със защита на цвета. Сподели:", "date": "2019.10.06", "title": "Рижата коса е хит на тази есен. Вижте как да се грижите за нея!"}
{"url": "https://pik.bg/%D0%BC%D0%B0%D1%80%D0%B8%D1%8F%D0%BD%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-%D1%89%D0%B5-%D1%83%D1%87%D0%B0%D1%81%D1%82%D0%B2%D0%B0-%D0%B2-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%BA%D0%BE%D0%BD%D0%B3%D1%80%D0%B5%D1%81-%D0%BF%D0%BE-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B8-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-news874992.html", "text": "Заместник министър-председателят по икономическата и демографска политика Марияна Николова ще участва в 23-ия Световен конгрес по информационни технологии, който се провежда в Ереван, Армения, от 6 до 9 октомври 2019 г. В рамките на форума вицепремиерът Николова ще се срещне с министър-председателя на Република Армения Никола Пашинян, както и с министъра на високотехнологичната индустрия Хакоб Аршакян. Тази година Световният конгрес по информационни технологии е под мотото ''Силата на децентрализацията''. Той ще бъде посветен на информационните и комуникационни технологии и как те променят живота на хората. В конгреса участват представители на над 70 държави. Сподели:", "date": "2019.10.06", "title": "Марияна Николова ще участва в Световния конгрес по информационни технологии"}
{"url": "https://pik.bg/%D0%BE%D1%82-%D0%BF%D1%81%D1%81-%D1%81-%D0%B2%D0%B0%D0%B6%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-news874945.html", "text": "През есенно-зимния сезон туристите трябва да знаят, че в сутрешните и вечерните часове има опасност от заледяване. За това предупреди дежурният спасител в Планинска спасителна служба (ПСС) Тервел Тотев пред „Фокус”. Той коментира за какво трябва да внимават туристите в планината по време на започналия есенно-зимен сезон. „Туристите трябва да бъдат по-внимателни, когато предприемат преходи във високите части на планината, особено ако пътеките са рискови и има опасност от подхлъзване и нежелани травми“, категоричен е планинският спасител. Той посъветва туристите да не надценяват възможностите си и да не се опитват да постигнат целите, които са си поставили, на всяка цена. По думите му в повечето от случаите човек, ако се върне, няма да изпада в неприятни ситуации. За есенно-зимната екипировка в планините Тотев препоръча да се носят дрехи според сезона и зареден телефон. „Хубаво е хората, които предприемат по-дълги преходи да си носят някаква храна и подходящи обувки“, съветва още той. Сподели:", "date": "2019.10.06", "title": "От ПСС с важно предупреждение за туристите. Ето за какво"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B3%D0%B5%D1%80%D0%B1-%D1%81%D0%BE%D1%84%D0%B8%D1%8F-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D1%86%D0%B8%D0%BD%D0%B8%D0%B7%D0%BC%D0%B0-%D0%BD%D0%B0-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BF%D0%B0%D1%80%D0%B8%D1%82%D0%B5-%D0%B7%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F-%D0%BD%D0%B5-%D1%81%D0%B0-%D0%BF%D0%B0-news875029.html", "text": "ГЕРБ-София скочи срещу цинизма на претендентката да е кмет на столицата Мая Манолова. В остра тяхна позиция по повод изказвания на Манолова се заявява: \"Г-жо Манолова, парите за деца с увреждания не са пари, хвърлени на вятъра. Това са пари и подкрепа, от които тези деца и техните семейства имат огромна нужда. Днешното ви искане да се спре изграждането на такъв център в кв. „Драгалевци“ е не само лицемерие, то е срамно. Вместо да търсите сензация, да бяхте потърсили информация, която е публична и всеки, който се вълнува от тази тема, трябва да я знае. Столична община осигури 732 хил. лв. безвъзмездни средства от оперативна програма „Региони в растеж“ за изграждане на два центъра за подкрепа на 190 деца с множествени увреждания и техните семейства. Предстои основен ремонт и преустройство на старата сграда, в която се намираше дом за деца, лишени от родителски грижи. Г-жо Манолова, кажете на майките на деца с увреждания, че искате да спрете разкриването на два центъра за подкрепа на 190 деца и техните семейства.  Обяснете и на тях, и на цялото общество, че от такива грижи няма нужда и че парите за най-слабите и беззащитни са пари на вятъра\", се казва в позицията. Сподели:", "date": "2019.10.06", "title": "НАПРЕЖЕНИЕ: ГЕРБ-София скочи срещу цинизма на Манолова: Парите за деца с увреждания не са пари, хвърлени на вятъра"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BC%D1%8A%D0%B6-%D0%B7%D0%B0%D0%B4%D0%B8%D0%B3%D0%BD%D0%B0%D0%BB-%D0%BC%D0%B0%D1%82%D1%80%D0%B8%D1%86%D0%B8-%D0%B7%D0%B0-250-%D0%B1%D0%BE%D0%BD%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%81%D1%8A%D1%83%D1%87%D0%B0%D1%81%D1%82%D0%BD%D0%B8%D0%BA%D0%B0-%D0%BC%D1%83-news874990.html", "text": "Автори на крупна кражба са разкрити от служители на ОДМВР - Пловдив. Разследването е стартирало в РУ - Труд, по сигнал за откраднати 16 000 алуминиеви матрици от производствена база в село Радиново. По първоначални данни щетите от посегателството възлизат на над 250 000 лева. При оперативните действия, осъществени съвместно с колегите им от пловдивския отдел \"Криминална полиция\", служителите събрали доказателства, че извършители са 36-годишен столичанин и 48-годишен пазарджиклия. С прокурорско постановление по-младият мъж е задържан за 72 часа. Съучастникът му е обявен за издирване. Работата по случая продължава Сподели:", "date": "2019.10.06", "title": "Арестуваха мъж, задигнал матрици за 250 бона, издирват съучастника му"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B8-%D1%81%D1%8A%D1%80%D0%B1%D0%B8%D1%8F-%D1%89%D0%B5-%D0%BF%D0%BE%D0%B4%D0%BF%D0%B8%D1%88%D0%B0%D1%82-%D1%81%D0%B5%D1%80%D0%B8%D1%8F-%D0%BE%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D1%8F-news874920.html", "text": "Президентът на Турция Реджеп Ердоган ще се срещне със сръбския си колега Александър Вучич на 7 октомври в Сърбия, като двамата ще подпишат серия от споразумения и ще участват във втората среща на съвместния Съвет за сътрудничество на високо ниво, съобщава Anadolu Agency, цитрани от „Фокус”. Очаква се двамата лидери да участват в бизнес форума Турция-Сърбия. В изявление пред агенцията, посланикът на Турция в Сърбия Танжу Билгич заяви, че посещението на Ердоган има голямо икономическо и търговско значение. „Турските инвестиции в Сърбия бяха на стойност 1 млн. евро през 2011 г., но сега достигат до 200 млн.“, заяви той. Билгич подчерта, че ще бъдат подписани няколко споразумения и ще се проведат церемонии за откриване на обекти, завършени от Турската агенция за сътрудничество и координация (ТАСК) в Сърбия. Сподели:", "date": "2019.10.06", "title": "Президентите на Турция и Сърбия ще подпишат серия от споразумения"}
{"url": "https://pik.bg/%D0%B4%D0%B2%D0%B5-%D0%BE%D0%B1%D1%89%D0%B8%D0%BD%D0%B8-%D0%BE%D1%82-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%B0-%D1%81%D0%B0-%D1%81%D1%82%D0%BE%D0%BF%D0%B8%D0%BB%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%B8-%D0%B4%D1%8A%D0%BB%D0%B3%D0%BE%D0%B2%D0%B5-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-news874918.html", "text": "Видин и Мизия са сред общините, със съгласуван план за финансово оздравяване, които спазват утвърдените програми за изплащане на просрочените задължения. Това показват данните на Министерството на финансите за финансовото състояние на общините за второто тримесечие на 2019 година, съобщава „Конкурент”. Двете общини са разплатили предвидените за погасяване просрочени задължения с предоставения от централния бюджет заем и погасяват просрочия с реализиран ефект от заложените в плана мерки. Община Видин се подрежда сред общините с най-голямо намаление в размера на задълженията за разходи по бюджетите си спрямо края на 2018 г. Според изнесените данни размерът на просрочените задължения на общините в област Видин са над 11 млн. лв. За сравнение - просрочени задължения имат и общините в област Враца - близо 3 млн. лв. Над 900 000 лв. са задълженията в област Монтана. Сподели:", "date": "2019.10.06", "title": "Две общини от Северозапада са стопили сериозни дългове предсрочно"}
{"url": "https://pik.bg/%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82-%D0%BD%D0%B0%D0%B1%D0%B8%D1%80%D0%B0%D1%82-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D1%80%D0%B0%D0%B1%D0%BE%D1%82%D0%B0-%D0%BF%D0%BE-%D0%BF%D1%80%D0%BE%D0%B3%D1%80%D0%B0%D0%BC%D0%B0-%E2%80%9E%D1%81%D1%82%D0%B0%D1%80%D1%82-%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0%E2%80%9D-news874885.html", "text": "Започна процедурата за набиране на кандидати за работа в публичния сектор през 2020 г. по програма „Старт на кариерата”, реализирана от Министерство на труда и социалната политика и Агенцията по заетостта, информираха от Бюро по труда – Враца, цитирани от „Конкурент”. Инициативата отново ще предостави възможност на безработни висшисти до 29-годишна възраст да натрупат в рамките на 9 месеца първия си трудов стаж по придобитата специалност. По този начин се улеснява прехода им от образование към заетост и се постига гъвкава комбинация от знания, умения и практика, съответстващи на изискванията на пазарната икономика. До 18 октомври 2019 г. включително бюрата по труда в страната ще приемат документи за кандидатстване от дипломирани младежи без професионален опит, които желаят да започнат работа по обявените работни места в централните ведомства. С цел улесняване на достъпа на младите хора до участие, и тази година Агенцията по заетостта е осигурила възможност за подаване на електронни заявления. По програмата са обявени общо 1 989 работни места в централни институции и поделенията им в страната, като младежите имат възможност да изберат трите най-подходящи позиции и да кандидатстват за тях. Сред ведомствата са Народното събрание, администрациите на Президента, Министерския съвет и Омбудсмана на Република България, редица министерства, държавни, национални и изпълнителни агенции, комисии и др. Областни и общински администрации ще могат да предложат работни места за младите специалисти с висше образование в началото на 2020 г. Търсят се предимно младежи, завършили право, икономически и технически специалности, администрация и управление, социални дейности, информатика и компютърни науки, архитектура, строителство и геодезия и др. За да участват в програма „Старт на кариерата”, кандидатите трябва да са на възраст до 29 години, ненавършени до 18 октомври 2019 г. включително, и да имат висше образование, съответстващо на посоченото от работодателя за заемане на конкретното работно място. Други условия са да са регистрирани в бюрото по труда като безработни или заети търсещи работа лица и да нямат трудов стаж по придобитата специалност от висшето образование. Списъците на обявените работни места и пълна информация за процедурите, реда, условията и необходимите документи за кандидатстване са публикувани на официалната страница на Агенцията по заетостта – https://www.az.government.bg/bg/pages/programa-start-na-karierata/, като електронното заявление предстои да бъде добавено. Консултации и съдействие за кандидатстване могат да бъдат получени във всички бюра по труда в страната. Сподели:", "date": "2019.10.06", "title": "Възможност: Набират кандидати за работа по програма „Старт на кариерата”"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%B8%D1%81%D0%BA%D0%B0-%D1%81%D1%80%D0%B5%D1%89%D0%B0-%D1%81-%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%B7%D0%B0%D1%80%D0%B0%D0%B4%D0%B8-%D0%B1%D1%80%D0%B5%D0%BA%D0%B7%D0%B8%D1%82-news874888.html", "text": "Ирландският премиер Лео Варадкар заяви, че следващата седмица ще се опита да се срещне с британския премиер Борис Джонсън, съобщават „Ройтерс” и БГНЕС, цитирани от Нова телевизия. Варадкар ще търси среща с британския си колега, тъй като според него за Лондон ще е трудно да продължи с новите предложения за Брекзит, представени тази седмица. Европейският съюз и Ирландия заявиха в четвъртък, че е малко вероятно предложенията да доведат до сделка, като Дъблин категорично предупреди Великобритания, че се насочва към излизане без сделка, освен ако не направи повече отстъпки. \"В момента се опитваме да организираме среща с премиера Джонсън следващата седмица - каза Варадкар пред репортери. - Времето е малко. Имаме европейска среща на върха на 17 и 18 октомври и не е разумно да очакваме 27 или 28 ръководители на правителства да вземат решение и да се съгласят с нещо, което са видели само ден или два дни преди това\". Премиерът на Финландия пък заяви, че е казал на Джонсън в телефонно обаждане в събота, че е важно да се намери решение в рамките на една седмица - навреме за срещата на върха. Сподели:", "date": "2019.10.06", "title": "Премиерът на Ирландия иска среща с Борис Джонсън заради Брекзит"}
{"url": "https://pik.bg/%D0%B2-%D0%BC%D0%BE%D0%BD%D1%82%D0%B0%D0%BD%D0%B0-%D0%BE%D1%81%D1%8A%D0%B4%D0%B8%D1%85%D0%B0-%D0%BC%D1%8A%D0%B6-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%BE%D1%82-%D0%B0%D0%B2%D1%81%D1%82%D1%80%D0%B8%D1%8F-%D0%B7%D0%B0-%D0%B8%D0%B7%D0%BC%D0%B0%D0%BC%D0%B8-news874926.html", "text": "Петър Р., осъден за опит на грабеж на 55 000 лв. в Монтана, бе арестуван в залата след прочитане  на присъдата, по силата на европейска заповед за арест, съобщава „Конкурент”. Прокуратурата в Австрия издирва Петър Р. за участие в престъпна група за измами и пране на пари. Окръжният съд в  Монтана го осъди след споразумение на  една година и четири месеца условно за извършен опит за грабеж на 55 000 лв. На 16 ноември миналата година  вечерта на паркинга пред магазин „Технополис“ в Монтана Петър заедно със съучастника си М. П. М. нападнали собственика на фирма „Крид“, К. Н. И. и се опитали да отнемат от него торба с 55 000 лв. - оборота на дружеството. Въпреки че бил ударен по главата, бизнесменът оказал съпротива и нападателите избягали, но по-късно били разкрити. Пред съда подсъдимият заяви, че се признава за виновен и се съгласи да получи наказание от една година и четири месеца затвор, отложени с три години изпитателен срок. Той трябва да плати и 293.97 лв. – половината от разноските по делото. Преди дни ОС – Монтана одобри споразумение и между другия подсъдим за грабежа М.П. М. и Окръжна прокуратура за наказание от една година и шест месеца затвор, които да бъдат изтърпени при първоначален строг режим. След подписването на споразумението Петър бе задържан, тъй като има влязло в сила решение на Окръжен съд - Монтана от 13 август за предаването му на австрийските власти по издадена на 4 юли европейска заповед за арест от прокуратурата в град Залцбург. Там мъжът от  Монтана е обвиняем по наказателно разследване за участие в организирана престъпна група за измами и пране на пари. Прокуратурата ще задейства процедурата по фактическото предаване на Петър на австрийските власти. Сподели:", "date": "2019.10.06", "title": "В Монтана осъдиха мъж, издирван от Австрия за измами"}
{"url": "https://pik.bg/%D0%B8%D0%BC%D0%B0-%D1%88%D0%B0%D0%BD%D1%81-%D1%83%D1%87%D0%B0%D1%81%D1%82%D0%BD%D0%B8%D0%BA-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%BD%D0%B5-%D1%81%D0%BC%D0%B5-%D0%B7%D0%B0%D0%B3%D1%83%D0%B1%D0%B8%D0%BB%D0%B8-%D0%B7%D0%B0%D0%B2%D0%BE%D0%B4%D0%B0-%D0%BD%D0%B0-%D1%84%D0%BE%D0%BB%D0%BA%D1%81%D0%B2%D0%B0%D0%B3%D0%B5%D0%BD-news875041.html", "text": "Преговорите с ''Фолксваген'' за изграждане на автомобилен завод у нас са започнали през ноември 2018 г. и все още не са приключили. Това заяви по Би Ти Вив арх. Любомир Станиславов, който е бил участник в договарянето от българска страна. \"Ние нямаме официално потвърждение или решение на ''Фолксваген''. Докато тези две неща не са факт, все още има шанс. Да, има определени стъпки, които се случват в Турция в тази посока. Над пет пъти Надзорният съвет на автомобилния гигант не одобрява тази сделка в Турция. Това означава, че има нещо, което ги спира'', уточни преговарящият по сделката. Той беше категоричен, че разговорите с ''Фолксваген'' ще продължат, защото има и други възможности. \"Ние участвахме в конкурс за завод за изграждане на малки SUV във фаза 1 и големи SUV модели във фаза 2. Той трябваше да бъде разположен в Източна Европа. На финала на конкурса останаха три терена – Кремиковци до София, другите два са в Турция, при това в азиатската част'', каза още арх. Станиславов. По думите му е възможно в хода на преговорите заданието на конкурса да се е променило. Архитектът заяви, че според турската преса в страната им ще се правят големи седани, а не SUV модели, както е било по условие. \"Напълно възможно е ''Фолксваген'' да е получила предложение, което е било изключително атрактивно и мениджмънтът не е могъл да откаже, да е сменил своята стратегия'', допълни участникът в преговорите. Според арх. Станиславов българският терен е бил най-добър откъм инфраструктура в Източна Европа. Той допълни, че липсата на достатъчно добре подготвените кадри може да е било едно от възможните притеснения на немския автомобилен гигант. \"За да правите автомобилна индустрия, се нуждаете от големи терени, инфраструктура и много хора, които да са добре квалифицирани. Автомобилната индустрия може да случва само със съдействието на държавата'', посочи той. Автомобилният експерт заяви, че очаква други продукти на ''Фолксваген'' да започнат да се произвеждат у нас, а SUV моделите да си продължат да се правят в завода в Чехия. Сподели:", "date": "2019.10.06", "title": "ИМА ШАНС: Участник в преговорите обясни защо не сме загубили завода на \"Фолксваген\""}
{"url": "https://pik.bg/%D0%B1%D0%B0%D0%B9-%D0%BC%D0%B8%D1%82%D0%BA%D0%BE-%E2%80%93-%D0%BD%D0%B0%D1%80%D0%BE%D0%B4%D0%BD%D0%B8%D1%8F%D1%82-%D0%BB%D0%B5%D1%87%D0%B8%D1%82%D0%B5%D0%BB-%D0%BE%D1%82-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D0%B3%D0%BB%D0%B0%D1%81%D1%83%D0%B2%D0%B0%D0%B9%D1%82%D0%B5-%D0%B7%D0%B0-%D1%8F%D0%BD%D0%B5-%D1%8F%D0%BD%D0%B5%D0%B2-%D0%B4%D0%B0-%D0%BD%D0%B5-%D1%81%D1%8A%D0%B6%D0%B0%D0%BB%D1%8F%D0%B2%D0%B0%D1%82%D0%B5-news874982.html", "text": "Сподели:", "date": "2019.10.06", "title": "Бай Митко – народният лечител от Сандански изригна: Гласувайте за Яне Янев, да не съжалявате после!"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%BE%D0%BF%D0%B0%D0%B4%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BD%D0%B0-%D1%81%D0%B8%D0%B4%D0%B5%D1%80%D0%BE%D0%B2-%D1%81-%D1%86%D0%B8%D0%BA---%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BB%D0%B0-%D1%87%D0%B0%D1%81%D0%B0-%D0%BD%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5%D1%82%D0%BE-news874951.html", "text": "Лидерът на \"Атака\" и кандидат кмет за София Волен Сидеров се среща с членове на Централната избирателна комисия след екшъна с БНТ, които отказват той да участва в предавания на телевизията. \"Няма как да излезем от ЦИК, след като няма как да влезем. ЦИК промени своето заседание, защото разбраха, че аз и мои колеги искаме да ги питаме няколко неща. Основните неща, които искаме да ги питаме, е защо ЦИК проявява двоен стандарт\", обяви пред журналисти Сидеров. \"В споразумението с БНТ се казва, че аз имам достъп до БНТ и не може след това споразумение да се отмени моят достъп до телевизията. Това споразумение е със силата на закон\", категоричен е лидерът на \"Атака\". \"Защо ЦИК за един и същи случай решава да ме глоби мен за някакво участие в \"Референдум\" и в същото време ми пишат писмо, че не могат да отговорят на нашето искане да се осигури достъп до БНТ според споразумението и да задължат телевизията да го изпълни\", добави кандидатът за кмет на София. Адвокатът на Волен Сидеров обясни, че се подготвя искова молба срещу БНТ. \"Кошлуков не се е опитал да се свърже с мен. Аз стоях 5 часа пред една завързана бариера. Бяхме възпрепятствани. Стояхме 5 часа, защото Кошлуков е решил, че не мога да вляза в БНТ. Тук не става дума за претенции и привилегии, тук става дума за уважение към институциите\", отсече Волен Сидеров. \"Допустимо ли е парламентът да търпи такова унижение. Това е гавра с българския парламент, след като двама народни представители стоят пред една бариера 5 часа\", изригна лидерът на \"Атака\". \"Вижте предаването, вижте и регламента и ще видите, че няма нарушение от моя страна. Има нарушение от страна на Чешмеджиева, от страна на Юлиан Ангелов и от страна на БНТ, която за първи път в цялата си история вкарва полицаи, при това специални части с студиото. Аз в това предаване не съм говорил и 7 секунди, не 7 минути. Водещата и Ангелов говореха върху мен\", негодува той. \"Попитайте и защо свалиха предаването от архива\", допълни кандидатът за кмет на София. \"Ще продължа тази борба докрай. Няма да оставя да нещата така и да се гаврят с името ми, което съм изградил сам\", заяви твърдо Волен Сидеров. \"ЦИК ме постави в положение, в което да чукам на затворена врата. Утре в 13.00 часа ще бъда пред БНТ, където ще направя протестен митинг заради факта, че БНТ цензурира един кандидат за кмет на София\", заключи лидерът на \"Атака\". Сподели:", "date": "2019.10.06", "title": "ПЪРВО В ПИК TV: Пропадна срещата на Сидеров с ЦИК - комисията променила часа на заседанието си (ОБНОВЕНА)"}
{"url": "https://pik.bg/%D0%B1%D0%B8%D0%BE%D0%BB%D0%BE%D0%B3-%D0%B8%D0%B7%D0%BE%D0%B1%D1%80%D0%B5%D1%82%D0%B8-%D0%B4%D0%BE%D0%BC%D0%B0%D1%88%D0%B5%D0%BD-%D1%87%D0%B8%D0%BF%D1%81-%D0%BE%D1%82-%D0%B1%D1%83%D0%B1%D0%BE%D0%BB%D0%B5%D1%87%D0%BA%D0%B8-news874725.html", "text": "Биологът Федерико Панягуа от Коста Рика редовно сервира на своето семейство различни лакомства, приготвени от насекоми. Той сам отглежда животинките и смята, че вкусът им не се различава особено от този на обикновения картофен чипс. Преди три години директорът на Музея на насекомите, който се помещава в сграда на Университета в Коста Рика, решава да изцяло да замени животинския протеин в своето меню с щурци, мравки, хлебарки и всякакви други буболечки. Освен това той се опитва да убеди и останалата част от човечеството, че това е по-добрият избор, пише Reuters. Фермата му се намира в градчето Сарчи, което е на около 50 километра от столицата Сан Хосе. \"Насекомите са голям деликатес. Можете да си стоите пред телевизора, да гледате някой сериал или футболен мач и да изядете цяла купа с буболечки\", твърди Панягуа. Организацията по прехрана и земеделие към ООН е установила над 1 900 вида насекоми, които стават за ядене. В много региони на Азия и Африка малките животинки се считат за деликатес с високо съдържание на витамини, минерали и енергия. Феновете им изтъкват и екологичните преимущества, тъй като отглеждането на насекоми е със стотици пъти по-нисък въглероден отпечатък от развъждането на крави и прасета. Освен това се се нуждаят от много по-малко вода и площ за живеене. Съпругата на Федерико Панягуа Габриела най-често приготвя насекомите пържени с малко сол. Самият той обича да добавя и малко лимон, който значително променя вкуса на ястието. Сподели:", "date": "2019.10.06", "title": "Биолог изобрети домашен чипс от буболечки"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D1%80%D0%B0%D1%81%D1%82%D0%B5-%D1%82%D1%83%D1%80%D1%86%D0%B8%D1%8F-%D1%81%D1%82%D1%80%D1%83%D0%BF%D0%B2%D0%B0-%D0%B2%D0%BE%D0%B9%D1%81%D0%BA%D0%B8-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81%D1%8A%D1%81-%D1%81%D0%B8%D1%80%D0%B8%D1%8F-news874928.html", "text": "Турция подсили армейските части, разположени по границата със Сирия, след като президентът на страната Реджеп Ердоган заплаши по-рано, че ще започне задгранична операция в най-скоро време срещу кюрдските милиции, подкрепяни от САЩ в Северна Сирия, предава американската медия Bloomberg, цитирана от „Фокус”. Турция е изпратила допълнителни бронирани машини и войници до граничниятград Акчакале, според турски източници. По-рано Ердоган заяви, че страната му е готова за военна интервенция, която може да започне до дни и ще бъде насочена срещу територии, контролирани от подкрепяните от Вашингтон кюрдски „Отряди за народна самоотбрана“(ОНС) в Северна Сирия. Той заплаши с военни действия по земя и въздух на изток от река Ефрат. Ердоган се зарече да създаде буферна зона в Сирия, която да изведе кюрдските милиции от региона и в която да засели част от сирийските бежанци в Турция. Анкара подозира САЩ в това, че подкрепя кюрдските амбиции за самоуправление в Сирия и е готова да използва военна сила срещу това, което според нея е преначертаване на границите на региона. Турция иска да действа преди зимните условия да направят терена труден за танковете й, което оставя малко време за споразумение с Вашингтон. Ердоган няколко пъти призовава САЩ да се присъединят към усилията му за разширение на договорената зона за сигурност, като отдавна заплашва и с военни действия, ако това не се случи. ОНС, които спомогнаха за победата на коалиционните сили над радикалната терористична групировка „Ислямска държава“, стоят в сърцето на трудните отношения между САЩ и Турция. Анкара вижда милициите като основна заплаха за сигурността си, заради връзките на ОНС с „Работническата партия на Кюрдистан“ (ПКК), която оперира и в Турция и настоява за автономия. Тя е призната за терористична групировка също така от Вашингтон и от Европейския съюз. Сподели:", "date": "2019.10.06", "title": "Напрежението расте: Турция струпва войски по границата със Сирия"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news874989.html", "text": "Автобус се е преобърнал на магистрала \"Тракия\". Инцидентът е станал на 222 км на аутобана. Към момента няма информация за ранени и загинали. В автобуса с са били само шофьорът и негов спътник. Единият е леко пострадал. Сигнал за инцидента е подаден към 13:30 часа. Все още не е ясно дали причината за инцидента е разсейване на шофьора или техническа. . Сподели:", "date": "2019.10.06", "title": "ИЗВЪНРЕДНО: Автобус се обърна на магистрала „Тракия“ (ОБНОВЕНА)"}
{"url": "https://pik.bg/%D0%B5%D0%BC%D0%B0%D0%BD%D1%83%D0%B8%D0%BB-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D0%B7%D0%BD%D0%B0%D0%BC%D0%B5%D1%82%D0%BE-%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%BE-%D0%B7%D0%B0-%D0%BF%D0%BE%D0%BB%D0%B7%D0%B2%D0%B0%D0%BD%D0%B5-%D0%BF%D1%80%D0%B0-news874966.html", "text": "- Знамето и гербът като символика са забранени по закона за политическите партии. И в тази връзка - да, противозаконно е използването им в логото на партията, за която говорим. - По принцип е възможно да се дадат указания да си отстранят нередностите. Имало е в нашата най-нова история какви ли не случаи на различни противозаконности. Отстранявали са ги и са ги регистрирали. Времето ще покаже. - Едва ли би направил впечатление един отказ от регистрация. Късно е за подобен вид провокации. Те са абсолютно излишни, но се правят, за съжаление. - Регистрацията за местните избори приключи. Въпросът е дали ще има предсрочен парламентарен вот или ще си имаме редовни избори. До тогава има доста време за партията да се стегне, ако успее да се организира. - Името не е в пряко противоречие със закона. Негативизмът, който то съдържа, не е приемлив, но в последните години политиката в света се развива така абсурдно, че нищо не може да ме учуди. Политиката вече не е това, което беше. - Обикновено политиците търсят  публичност, шум...Слави вероятно е решил, че популярността му е достатъчна и не иска повече. Имам обаче спомени за други шоумени като Азис и Николина Чакърдъкова, които направиха опит в политиката, но резултатите им бяха пренебрежително малки. Сподели:", "date": "2019.10.06", "title": "Емануил Йорданов с остър коментар за партията на Слави: Знамето е забранено за ползване! Правят се провокации"}
{"url": "https://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D1%80%D0%BE%D0%BA-%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D0%B4%D0%B6%D0%B8%D0%BD%D0%B4%D0%B6%D1%8A%D1%80-%D0%B1%D0%B5%D0%B9%D0%BA%D1%8A%D1%80-news874994.html", "text": "На 80-годишна възраст почина легендарният рок барабанист Джинджър Бейкър, предаде Би Би Си. Роденият на 19 август 1939 г. в Лондон барабанист е познат най-вече от кариерата си с английската рок група \"Крийм\", но е свирил също с \"Блайнд фейт\", \"Хоукуинд\" и \"Фела кути\". Сочен е за най-добрия барабанист за своето време, а стилът му съчетава лиричността на джаза със силата на рока. Според някои критици легендарният с бързината и уменията си Бейкър е най-добрият барабанист в историята на рок музиката. Питър Едуърд Бейкър, както е рожденното му име, е наричан жинджър заради цвета на косата си. Сподели:", "date": "2019.10.06", "title": "ТЪЖНА ВЕСТ: Почина рок легендата Джинджър Бейкър"}
{"url": "https://pik.bg/%D0%B2%D1%8A%D0%BF%D1%80%D0%B5%D0%BA%D0%B8-%D0%B7%D0%B0%D0%B1%D1%80%D0%B0%D0%BD%D0%B0%D1%82%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D1%81%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D1%85%D0%BE%D0%BD%D0%BA%D0%BE%D0%BD%D0%B3-%D1%81-%D0%BC%D0%B0%D1%81%D0%BA%D0%B8-news874984.html", "text": "Десетки хиляди жители на Хонконг отново излязоха на протест с маски напук на забраната да прикриват лицата си, съобщава \"Франс прес\". Продемократични законодатели се опитват да отменят приетия закон, забраняващ носенето на маски от протестиращите. Според тях мярката е неконституционна. Лидерът на Хонконг Кари Лам въведе забраната съгласно закон от колониалната ера. На днешните протести полицията отново използва сълзотворен газ срещу демонстрантите. Властите се опасяват да не се повторят бунтовете от петък, когато се стигна до затваряне на финансовия център на Хонконг. Размириците в бившата британска колония започнаха през юни заради закон, позволяващ екстрадиране на заподозрени престъпници в Китай. Въпреки че проектозаконът беше отменен, протестите прераснаха в продемократични демонстрации срещу полицията. Сподели:", "date": "2019.10.06", "title": "ВЪПРЕКИ ЗАБРАНАТА: Десетки хиляди са на протест в Хонконг с маски"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D0%B0-%D0%BD%D0%B0-%D0%B0%D0%B1%D1%83-%D0%B4%D0%B0%D0%B1%D0%B8-%D1%81%D0%BD%D0%B8%D0%BC%D0%BA%D0%B8-news874999.html", "text": "Министър-председателят на България Бойко Борисов е провел среща с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян. \"Проведох среща с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян, пред когото изразих задоволство от активизирането на двустранните отношения в резултат от създаденото политическо доверие и общо желание за задълбочаване на сътрудничеството. Взаимното откриването на посолства в София и Абу Даби вече дава положителни резултати. Потвърдих участието на България в Световното универсално изложение EXPO 2020 в Дубай. За да издигнем отношенията на нашите две страни на още по-високо ниво, поканих Мохамед бин Зайед Ал-Нахаян да посети в България\", написа във Фейсбук Борисов. Сподели:", "date": "2019.10.06", "title": "ПЪРВО В ПИК: Премиерът Борисов с важна среща с престолонаследника на Абу Даби (СНИМКИ)"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D1%81%D1%82%D0%B8-%D0%B8-%D0%B0%D0%BD%D0%B0%D1%80%D1%85%D0%B8%D1%81%D1%82%D0%B8-%D0%BF%D1%80%D0%B8-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%BF%D0%BE%D0%BC%D0%BF%D0%B5%D0%BE-%D0%B2-%D0%B0%D1%82%D0%B8%D0%BD%D0%B0-news874898.html", "text": "Протести на комунисти и анархисти съпроводиха визитата на Майк Помпео в Атина, където той пристигна, за да подпише Протокол за изменение на Споразумението за сътрудничество в областта на отбраната между САЩ и Гърция, пише гръцкото англоезично издание Greek Reporter, цитирано от \"Фокус\". Митингът започна на площад “Синтагма” и протестиращите тръгнаха към посолството на САЩ, където подпалиха знамената на САЩ и НАТО, докато скандираха лозунги срещу САЩ, НАТО и Помпео. По-рано група демонстранти изцапаха с боя статуята на Хари Труман. Полицията реагира със сълзотворен газ, а някои демонстранти нападнаха униформените. Имаше леки сблъсъци между силите на реда и протестиращите, но няма съобщения за ранени или арестувани. Основната част от демонстранти принадлежеше на Гръцката комунистическа партия (ГКП), като и други леви и анархистки групировки взеха участие в митинга. По-рано генералният секретар на ГКП Димитрис Куцумбас направи следното изявление: „Подписването на новото споразумение между Гърция и САЩ и удължаването на престоя и разширяването на американските военни бази в Гърция, само създават още по-голяма несигурност за гръцкия народ, ще дестабилизират още повече региона, ще доведат до по-голямо участие на Гърция в интервенции, в мисии в чужбина и в империалистически войни, и затова днес ние казваме силно „Не“ на всички това. Продължаваме борбата, продължаваме съпротивата.“ Сподели:", "date": "2019.10.06", "title": "Протести на комунисти и анархисти при визитата на Помпео в Атина"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B8%D1%80%D0%BB%D0%B0%D0%BD%D0%B4%D0%B5%D1%86-%D0%B7%D0%B0%D0%B1%D0%B8-%D0%B3%D0%BB%D0%B0%D0%B2%D0%B0-%D0%B2-%D0%B1%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-news875005.html", "text": "Ирлaндски турист е нападнал полицай на крайбрежната алея до хотел „Кубан“ в Слънчев бряг. Роденият в Дъблин Пол Такабери спретнал екшъна около 03:30 часа сутринта, явно стабилно почерпен след алкохолен тур в курорта. Чужденецът оказал яростна съпротива на служителите на реда, които искали да проверят документа му за самоличност. Такабери нанесъл удар с глава в брадата на един от полицаите. Униформените обаче бързо овладели ситуацията и закопчали агресивния британец. Случката се разиграла в края на летния сезон, но става обществено достояние едва сега, тъй като Такабери сключи споразумение с прокуратурата и се размина с условна присъда. Туристът, който в родината си развива частен бизнес с автоморга, е с чисто съдебно минало, а и освен това според експертизата нараняванията на нападнатия полицай се класифицират като лека телесна повреда. Ирландецът се призна за виновен и получи присъда за 1 година, която бе отложена с 3-годишен изпитателен срок. Такабери вече се прибрал по живо по здраво в родината си, пише \"Флагман\". Сподели:", "date": "2019.10.06", "title": "ЕКШЪН: Ирландец заби глава в брадата на полицай в Слънчев бряг"}
{"url": "https://pik.bg/%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D0%BF%D0%B0%D1%80%D0%B8%D0%B6-%D0%B1%D0%B8%D0%BB-%D1%80%D0%B0%D0%B4%D0%B8%D0%BA%D0%B0%D0%BB%D0%B5%D0%BD-%D0%B8%D1%81%D0%BB%D1%8F%D0%BC%D0%B8%D1%81%D1%82-news874915.html", "text": "Мъжът, убил с нож четирима служители на парижката префектура на полицията, е изповядвал радикално виждане за исляма. Той е бил във връзка с хора от ултраконсервативната салафитска общност. Това обяви шефът на националната антитерористична прокуратура на Франция Жан-Франсоа Рикар, цитиран от „Ройтерс” и БТА, съобщава БНР Първоначалните следствени действия са установили, че той е „одобрявал някои насилствени действия, вършени в името на тази религия“, „не искал повече да има определени контакти с жени“, „оправдал“ атентатите срещу сп. \"Шарли ебдо\" през 2015 г., а освен това „от няколко месеца е променил начина си на обличане“, уточни на пресконференция прокурорът. Нападателят приел исляма преди около 10 години. Преди нападението тази седмица той разменил 33 есемеса със съпругата си, като всички те имали религиозен характер и завършвали с думите: „Аллах акбар“ („Аллах е велик“ на арабски), каза Рикар. Сподели:", "date": "2019.10.06", "title": "Убиецът на полицаи в Париж бил радикален ислямист"}
{"url": "https://pik.bg/%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D0%B5%D0%B4-%D0%B6%D0%B5%D1%81%D1%82%D0%BE%D0%BA%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B2%D0%B8%D0%BA%D1%82%D0%BE%D1%80%D0%B8%D1%8F-%D0%BE%D1%81%D0%B2%D0%B5%D1%82%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%B3%D1%80%D0%BE%D0%B1%D0%B0-%D0%B9-news874997.html", "text": "Русенският митрополит Наум отслужи панихида и освети паметник на гроба на убитата точно преди една година водеща от телевизия TVN в Русе Виктория Маринова, съобщи БНТ. Роднини, колеги и приятели се поклониха днес пред паметника на красивата млада жена, изграден от скулптура Дилян Хубанов. “Днес, 6 октомври, се навършва една година откакто Бог прибра при себе си Вики. Напусна белия свят едва на 30 години. Въпреки това, през краткия си живот извърши много добри дела. Затова не тъжете, тя не би го искала\", написаха по повод тъжната дата колегите й от TVN. Лобното място на Виктория – кейовата стена край Дунав, вече е осветено и под видеонаблюдение, финансирано от роднините ѝ. Убиецът Северин Красимиров, вместо доживотен затвор, получи 30 г. лишаване от свобода заради процедурата по съкратеното производство. Роднините ѝ станаха инициатори за внесените от народни представители предложения за законови промени, сред които да отпадне съкратеното следствие при умишлено причиняване на смърт. Законопроектът беше приет на първо четене в парламента. Това удовлетворява близките на Виктория, но опасенията им са дали ще се приемат всички промени. Едно от най-важните неща, които поне в духа на тези изменения трябва да бъде – не да се приемат фактите, които следствието и обвинението предлагат, а да се стигне до признание на вина, тъй като в настоящия етап извършителят на деянието признава фактите и обстоятелствата, но не признава вина, каза свекърът на телевизионната водеща Румен Максимов. По отношение на наказанието считам постигнатото за успех. Но от ден първи и пред всички медии аз повтарям, че това всъщност е следварително, т.е. колкото и да увеличим наказанията, дори и да направим смъртни наказания, ние няма да решим проблема. Създадохме едно такова поколение – оскотяло, опростачено. Аз обвинявам за тази ситуация обществото и себе си, допълни съпругът й Свилен Максимов. За да провокира хората към добри мисли и дела, в памет на Виктория беше създадена и фондацията “Направи добро за непознат”. Следващата инициатива е благотворителен концерт в началото на декември. Сподели:", "date": "2019.10.06", "title": "Година след жестокото убийство на Виктория осветиха паметник на гроба й"}
{"url": "https://pik.bg/%D0%BD%D0%BE%D0%B2%D0%B0%D0%BA-%D0%B4%D0%B6%D0%BE%D0%BA%D0%BE%D0%B2%D0%B8%D1%87-%D1%81-%D1%82%D0%B8%D1%82%D0%BB%D0%B0-%D0%BE%D1%82-%D1%82%D1%83%D1%80%D0%BD%D0%B8%D1%80%D0%B0-%D0%B2-%D1%82%D0%BE%D0%BA%D0%B8%D0%BE-news874948.html", "text": "Лидерът в световната ранглиста при тенисистите Новак Джокович от Сърбия спечели 76-и трофей в професионалната си кариера,  съобщава БНР. 32-годишният белградчанин триумфира с титлата от турнира в Токио от категория АТР 500. На финала Джокович победи тръгналият от квалификациите Джон Милман от Австралия с 6:3, 6:2. Двубоят продължи 70 минути. Джокович се завърна на корта за този турнир след лечение на контузия в рамото, която му попречи да участва на Откритото първенство на САЩ. Сподели:", "date": "2019.10.06", "title": "Новак Джокович с титла от турнира в Токио"}
{"url": "https://pik.bg/%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%B8%D1%80%D0%B0%D0%BD%D1%81%D0%BA%D0%B8-%D1%81%D1%82%D1%83%D0%B4%D0%B5%D0%BD%D1%82-%D0%BE%D0%B1%D0%B2%D0%B8%D0%BD%D0%B5%D0%BD-%D1%87%D0%B5-%D0%B8%D0%B7%D0%BD%D0%B0%D1%81%D1%8F-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-news874798.html", "text": "Ирански студент, арестуван в Австралия преди 13 месеца по обвинения в опит да изнесе американско военно оборудване за родината си, се е върнал в Иран. Това съобщиха днес ирански държавни медии, цитирани от Ройтерс и АФП. Реза Дехбаши, студент в университета на Куинсланд, бе заплашен от екстрадиция в САЩ, но е освободен благодарение на усилията на иранската дипломация, според агенция ИРИБ. Дехбаши е правил изследвания на машина, използвана за откриване на рак на кожата, и е отрекъл всички обвинения в износ на военно оборудване за Иран, посочва иранската агенция. За освобождаването му бе съобщено, часове след като Канбера оповести, че Иран е освободил австралийските блогъри Джоли Кинг и Марк Фъркин, които бяха обвинени в шпионаж. Трета австралийска гражданка, идентифицирана по-рано от семейството й като Кайли Мур-Гилбърт, обаче не е освободена от иранските власти. Тя е задържана в Техеран вече повече от година. Нейният случай е сложен, посочи австралийският външен министър Марис Пейн. Сподели:", "date": "2019.10.06", "title": "Австралия освободи ирански студент, обвинен, че изнася американско оръжие"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BF%D1%80%D0%BE%D1%84-%D0%BD%D0%B8%D0%BA%D0%BE%D0%BB%D0%B0%D0%B9-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D0%BB%D0%B5%D0%BA%D0%B0%D1%80%D1%81%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82-%D0%BD%D0%B5-%D0%B3%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC-news874908.html", "text": "Светилото в родната и световна неврохирургия проф. доктор Николай Габровски, който е и заместник-председател на Българския лекарски съюз (БЛС) говори пред Нова телевизия за поредното голямо признание, което получава българската неврохирургия, както и за това защо от Българския лекарски съюз отказаха да подкрепят предстоящият пореден лекарски протест. „София става европейска столица на неврохирургията през 2022 година. Изпреварваме Барселона и Тел Авив при избора – това обяви проф. Габровски. - На практика ще се съберат тук неврохирурзи от всички европейски страни и от света. Това е успех за София и България. Получаваме една невероятна възможност”. Проф. Габровски разясни и, от позицията си на заместник-председател на Българския лекарски съюз, защо Съюзът отказа да подкрепи утрешният пореден протест на медицинските работници. „Предсотящият протест не е точно на медиците – уточни той. - Имахме готовност за протест с ясни искания за по-добри условия за работата през предстоящата година. В преговори по-голямата част от исканията ни бяха приети. Имаме гаранцията, че условията ще бъдат създадени за догодина. Реално основните ни искания са удовлетворени и не виждам смисъл от протест. Не съм съгласен, че по-голямата часто от сестрите в страната са недоволни. Работим в икономически условия, в които работят всички граждани в страната и трябва да се съобразяваме. Трябва да търсим промяна по нормален начин, а не с нови и нови искания. Става с механизми, заложени в законите на държавата  – повишаване на цените на клиничните пътеки е ясен и добър метод. Имаме гаранция за увеличаване между 7 и 18 процента. Средно увеличение от 15 процента със сигурност ще позволи получаването на по-добро възнаграждение. С труд и разработване може да се получат нещата. Специално за „Пирогов” винаги може да се иска повече. Миналата година се достигнаха заплатите, заложени в Колективния трудов договор, договореното със синдикатите и това гарантира някакво спокойствие. Така или иначе е гарантиран един минимум на нивото на Колективния трудов договор. Специално в „Пирогов” заплатите са в горния сегмент за страната. Големият проблем е с лечебните заведения, където има намаление на населението, където приходите от лечебните заведения са ниски. Там заплатите на медицинските работници са ниски, защото няма достатъчно приходи. Но има нужда от тези лечебни заведения. Има лечебни заведения в които се осигурява нужния приход, в други – не. И е нормално да се обърне внимание именно на тези лечебни заведения, в които няма достатъчно приходи и да им се помогне”. Сподели:", "date": "2019.10.06", "title": "ГОРЕЩА ТЕМА! Проф. Николай Габровски изригна срещу поредния лекарски протест: Не го подкрепяме, резултатите се получават с работа, а не със скандирания"}
{"url": "https://pik.bg/%D0%BB%D0%BE%D0%B2%D1%86%D0%B8%D1%82%D0%B5-%D0%B2-%D1%80%D0%BE%D0%B4%D0%BE%D0%BF%D0%B8%D1%82%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D1%82-%D0%BB%D0%BE%D0%B2%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D1%81-%D0%BD%D0%BE%D0%B2%D0%BE-%D0%BE%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5-news874860.html", "text": "Ловците в Родопите стартират с ново оборудване ловния сезон. Мерките са срещу разпространението на африканската чума по свинете, а заповедта е издадена от министъра на земеделието, предава Би Ти Ви. Всяка дружинка трябва да разполага с пръскачка с дезинфектант, найлони за обработка на дивеча, ръкавици, торби за загробване на животинските отпадъци. „Сутринта дезинфекцирахме нашите автомобили, обувките. Снощи проведохме едно извънредно събрание на дружинката. Всички колеги бяха запознати с мерките, начина на взимане на пробите, как се регистрират GPS-координати”, заяви Костадин Величков, председател на ЛРД –Момчиловци. „Всичко обезпаразитяваме, всичко, всички мерки спазваме и се надяваме да не се разпространи“, каза Елена Радичева, ловец от ЛРД-Момчиловци. На територията на ЮЦДП на девет инфектирани зони, пет от тях са на територията на Област Смолян. В района на Момчиловци до ега няма положителна проба. „Прави се инструктаж, както видяхте. Когато се отстреля прасе, трябва това прасе, дали в найлони, дали в пластмасови корита, така да се превози, че да не се допуска кръв и други животински елементи да попаднат в околната среда. До всяка ловна дружинка има такава представена площадка за обработка на дивеча”, обясни инж. Станко Делиянчев, директор на Горско стопанство-Смолян. Според най-възрастния ловец в дружинката мерки срещу разпространението на африканска чума по свинете е било нужно да се вземат още миналата година. „Всички сме отговорни хора и смятам, че ще направим всичко възможно да прекратим това нещо“, коментира Христо Мърхов. Със заповедта на министъра, от началото на месеца се облекчава значително редът и начинът, по който ще се извършват дейностите в инфектираните зони, включително и добива на дърва за огрев. Сподели:", "date": "2019.10.06", "title": "Ловците в Родопите започват ловния сезон с ново оборудване"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B8%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D0%BE%D0%B1%D0%B8%D1%80-%D0%B2-%D1%81%D0%BE%D1%84%D0%B8%D1%8F-news874919.html", "text": "Задържаха мъж, за който се предполага, че е участвал в обира на банков клон в София, съобщи Нова телевизия. Очаква се по-късно днес полицията да разкрие повече подробности относно случая. Както е известно, вчера почти 200 000 лв. изчезнаха от сейфа на банков клон в „Люлин\" в София. Касиерката за кратко напуснала офиса на банката, без да заключи парите, а когато се върнала, установила обира. Това твърди самата тя пред полицията. Сподели:", "date": "2019.10.06", "title": "От последните минути: Има задържан за банковия обир в София"}
{"url": "https://pik.bg/%E2%80%9E%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA%E2%80%9C-%D1%82%D1%80%D1%8A%D0%B3%D0%B2%D0%B0-%D0%BF%D0%BE-%D0%B4%D0%B2%D0%B5-%D1%82%D1%80%D1%8A%D0%B1%D0%B8-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news874848.html", "text": "И двете тръби на морския газопровод \"Турски поток\" за доставки до Турция и европейските страни през България ще бъдат пуснати в експлоатация преди края на тази година, заяви Дмитрий Хандога, заместник-началник на отдела за външна икономическа дейност на \"Газпром\", цитиран от руския телевизионен канал Russia Today. В същото време Хандога пренасочи към българската страна въпроса дали страната до този момент ще е готова да получи газ от Турски поток. \"Ще бъдем готови да ги снабдяваме с газ ... Ако българите са готови да получат газ, съответно, ще има газ за тях\", заяви представителят на \"Газпром\". По-рано руският президент Владимир Путин обяви, че няма политически мотив в проектите „Северен поток 2“ и „Турски поток“. През септември Върховният съд на България отстрани препятствието за получаване на газ от \"Турски поток\", припомня телевизионният канал. Сподели:", "date": "2019.10.06", "title": "„Турски поток“ тръгва по две тръби до края на годината"}
{"url": "https://pik.bg/%D0%B7%D0%B0%D1%81%D1%8F%D1%85%D0%B0-36-600-%D0%B4%D0%BA%D0%B0-%D1%81-%D0%B5%D1%81%D0%B5%D0%BD%D0%BD%D0%B8%D1%86%D0%B8-%D0%B2-%D1%88%D1%83%D0%BC%D0%B5%D0%BD%D1%81%D0%BA%D0%BE-news874866.html", "text": "Над 36 600 дка вече са засети с есенници в област Шумен. Това съобщиха от Областната дирекция „Земеделие“. На този етап площите с пшеница са 12 160 дка, цитира ги \"Фокус\". От тях в землището на община Каспичан - 1360 дка, в община Никола Козлево - 300 дка, в община Нови пазар 3500 дка, в община Смядово – 4000 дка и в община Хитрино - 3000 дка. Площите със зимна маслодайна рапица достигат 23 151 дка, като 7700 дка от тях са в землището на община Върбица. Предсеитбена подготовка е извършена на 263 049 дка на територията на областта, а дълбоко изорани са 82 927 дка. Сподели:", "date": "2019.10.06", "title": "Засяха 36 600 дка с есенници в Шуменско"}
{"url": "https://pik.bg/%D0%B8%D1%81%D0%BA%D1%80%D0%B8-%D0%B2-%D0%B5%D1%84%D0%B8%D1%80-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%B8-%D0%B2-%D1%81%D0%BB%D0%BE%D0%B2%D0%B5%D1%81%D0%BD%D0%B0-%D1%81%D1%85%D0%B2%D0%B0%D1%82%D0%BA%D0%B0-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%BB%D1%84%D1%80%D0%B8%D0%B9%D0%BC%D0%B0%D0%BD---%D0%BA%D0%B0%D0%BA%D0%B2%D0%BE-news874916.html", "text": "Осра словесна схватка спретнаха в ефира на Би Ти Ви известните адвокати Георги Богданов и Михаил Екимдиев заради предсрочното освобождаване на Джок Полфриман. Какво послание пращат на престъпниците съдиите с решението си дискутираха двамата. \"Всеки съдебен акт е послание. В случая с Джок Полфийман то е – яж, моли се и обичай, и като изтърпиш половината от наказанието, ще те освободим от затвора\", категоричен бе Георги Богданов. Според него мотивите на съда за предсрочното освобождаване на Джок Полфрийман са неубедителни. Екимджиев пък в опита си да \"защити честта на пагона\", роди абсурдната идея, че Джок Полфрийман в момента бил ситуацията \"на човек, който е отвлечен от държавата и вероятно ще има тежки дипломатически последици от това\". Австралиецът Джок Полфрийман, осъден на 20 г. за убийството на студента Андрей Монов, беше освободен предсрочно от Централния софийски затвор.  Решението на съда провокира голям обществен отзвук. В мотивите за решението си магистратите посочиха, че той е изтърпял е повече от половината от наложеното му наказание 20 години \"лишаване от свобода\", работил е непрекъснато през последните 8 години, завършил дистанционно висше образование в Австралийския университет, спечелил е дело в съда в Страстбург за това, че неправилно е бил наказан от затвора, а опасността от рецидив е ниска. Междувременно заради високия обществен интерес съдебният състав, взел решението, изпрати становище до медиите. В него магистратите сочат, че има доказателства за неговото поправяне, както и че предсрочното освобождаване е възможно с изключение на доживотните присъди. А главният прокурор поиска преразглеждане на делото и връщане на осъдения в затвора. Сподели:", "date": "2019.10.06", "title": "ИСКРИ В ЕФИР! Известни адвокати в словесна схватка за освобождаването на Полфрийман - какво послание пращат съдиите на престъпниците"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D0%B7%D0%B3%D0%BD%D0%B5%D0%B2%D0%B5%D0%BD%D0%B0-%D1%81%D1%8A%D1%81%D0%B5%D0%B4%D0%BA%D0%B0-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B0-%D1%81%D0%BB%D0%B0%D0%B2%D1%87%D0%BE-%D0%B2%D0%B5%D0%BB%D0%BA%D0%BE%D0%B2-news867582.html", "text": "Нелепа ситуация, на ръба на комичното, сполетяла бившия депутат от БСП Славчо Велков. За случката разказа самият той, след като приятели и познати се възмутили. Съседка на социалиста го нападнала, защото той понечил да снима цветята в градината ѝ. Велков решил да направи няколко кадъра на китките за фейсбук страницата си, вдъхновен от публикации на колежката си Нона Йотова, която най-редовно се хвали с флората в къщата си. Опитът му да снима обаче бил съсечен от незабавната реакция на разгневената комшийка, която започнала настървено да го замеря с мушмули, събрани от земята. Последните няколко месеца бившият депутат прекарва предимно в дома си, след като на 13 март тази година депозира оставката си в деловодството на Народното събрание. Тогава стана ясно, че Велков се оттегля от парламента по здравословни причини, които изискват дългосрочно решение. През февруари Велков съобщи, че е претърпял успешна операция на щитовидната жлеза, с която имал проблеми в последно време. Макар операцията да минала напълно безпроблемно, се налагало Велков да се подложи на допълнително лечение. За да може да обърне необходимото внимание на здравословното си състояние, което го извадило извън строя, той решил да се оттегли от ангажиментите си като депутат. Колегите му останали изненадани, тъй като имал възможност и да си пусне дългосрочен платен болничен, но той предпочел другата опция. „Надявам се до есента да бъда във форма и да бъда на игралното поле. Оставам в парламента като личен сътрудник на Корнелия Нинова“, коментира тогава ситуацията социалистът, който към днешна дата се чувствал добре. Сподели:", "date": "2019.10.06", "title": "САМО В ПИК И \"РЕТРО\": Разгневена съседка нападнала Славчо Велков"}
{"url": "https://pik.bg/%D1%81%D0%BE%D1%84%D0%B8%D1%8F-%D1%81%D1%82%D0%B0%D0%B2%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%BD%D0%B5%D0%B2%D1%80%D0%BE%D1%85%D0%B8%D1%80%D1%83%D1%80%D0%B3%D0%B8%D1%8F%D1%82%D0%B0-%D0%BF%D1%80%D0%B5%D0%B7-2022-%D0%B3-news874922.html", "text": "София ще бъде европейска столица на неврохирургията през 2022 г. Новината за огромното признание към бг неврохирургия дойде от Дъблин. Там  преди броени дни се проведе годишното отчетно-изборно събрание на Европейската асоциация на неврохирургичните дружества (EANS). Новината съобщи председателят на Българското дружество по неврохиругия проф. Николай Габровски, д.м.н.  по време на годишната конференция на дружеството в Правец. XXVIII Национална конференция на Българското дружество по неврохирургия се проведе в периода 5-7 октомври 2019 г. След оспорвана битка, София беше избрана за домакин на конгреса на EANS през 2022 година. Престижното председателство печелим за първи път в историята на неврохирургията ни. Конкурентите, които успя да „надвие” българската неврохирургия са повече от сериозни. След тайно гласуване София успя получи доверието на общото събрание. Другите кандидати бяха Барселона и Тел Авив. София 2022 е резултат от месеци на упорит труд и неуморните усилия на екип от неврохирурзи и ивент мениджъри, благодарение на които София 2022 ще затвърди мястото на страната ни като водещ фактор в областта на науката. Това показва високата оценка, която световно признатите неврохирурзи дават на колегите си от България. Очаква се, в рамките на ексклузивното научно медицинско събитие, което ще се проведе в София през есента на 2022 г да посрещнем най-изявените неврохирурзи от цяла от Европа и света. Те ще представят новостите и напредъка в опознаването на най-малко сложната и неразгадана част от човешкото тяло – нашия мозък. „Бих искал да благодаря на всички, които работиха, за да може днес да съобщим новината на годината в сферата на неврохирургията - София ще бъде домакин на конгреса на EANS през 2022 г. Този успех е израз на доверие към българската неврохирургия. А, това, колеги и приятели, сме всички ние.”, обърна се към делегатите на конгреса проф. д-р Николай Габровски, д.м.н. Всяка година една европейска столица бива определена за домакин на престижния форум. Така след тежка надпревара се обявява коя страна ще председателства форума след 3 години. През този период предстои сериозна и наситена с множество отговорности работа, а дейността му се следи зорко за спазване на високите стандарти на асоциацията. Европейската асоциация на неврохиругията (EANS) е сред най-престижните научна формации в света и е безспорно водеща в Европа. Освен ежегоден научен конгрес, EANS организира обучителни курсове, които завършват с изпит за Европейска диплома по неврохирургия. София беше домакин на такъв курс през 2016г. Отличните впечатления от града, организацията и нивото на обучение са били важна стъпка в доверието към София и българската неврохирургия. Оотзвукът  в съсловието е следният: Проф. Борислав Китов – професор по неврохирургия в УМБАЛ \"Св. Георги\" – Пловдив: Подобна новина е голям успех за усилията, за ръководствтото на БДНХ и за председателя му. Това е признание за нашата школа по неврохирургия. Проф. Явор Енчев – Началник клиника по неврохирургия, УМБАЛ „Св. Марина” – Варна: Определям го като голямо постижение и голямо признание за българската неврохирургия и медицинската общност в България като цяло. Целият елит на неврохирургията в световен мащаб ще пристигне в София. Това е много значимо за нас като специалисти и се случва в момент, когато авторитет на съсловието ни е подложен на натиск, а доверието към българските лекари е силно намалено. София 2022 – домакинството на EANS дава възможност това да се промени и да се затвърди високата оценка, която получаваме навсякъде по света. Проф. Венелин Герганов – Клиника по неврохирургия, International Neuroscience Institute, Хановер, Германия и Клиника по неврохирургия, УМБАЛСМ \"Н. И. Пирогов\": Решението на EANS да проведе годишния си конгрес в София през 2022 е израз на доверие и признание. Доверие към хората, стоящи зад проекта и към институциите, които трябва да ги подкрепят. Признание за това, че медицината в България, в частност неврохирургията, е на европейско ниво. България е на световната сцена! Полк. Проф. Тихомир Евтимов - Началник клиника по неврохирургия, ВМА: Мисля, че тази година можем да я отчетем като година с доста постигнати успехи на БДХН. Най-голям успех за мен е спечелването на кандидатурата на София за домакин на Европейския конгрес по неврохирургия през 2022 г. Неимоверни усилия от страна на дружеството, важното е, че всичко завършва с усех. Това издига престижа на българската неврохирургия. Да сме домакин на подобен форум е било мечта на всички, на поколения неврохирурзи. Спомням си усилията на проф. Брусарски, на проф. Къркеселян, на проф. Романски. Всички те се бориха българската неврохирургия да заеме своето достойно място в европейската и в световната неврохирургия. За съжаление, част от тях вече не са сред нас.  Това е признание, което е много важно в дейността на дружеството. Сподели:", "date": "2019.10.06", "title": "София става Европейска столица на неврохирургията през 2022 г."}
{"url": "https://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B0%D0%BD%D1%81%D0%B0%D0%BC%D0%B1%D1%8A%D0%BB-%E2%80%9E%D0%B1%D1%8A%D0%BB%D0%B3%D0%B0%D1%80%D0%B5%E2%80%9D-%D1%81-%D1%8E%D0%B1%D0%B8%D0%BB%D0%B5%D0%B9-%D1%85%D1%80%D0%B8%D1%81%D1%82%D0%BE-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA%D0%B2%D0%BE-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%BE-%D0%B7%D0%B0-news874939.html", "text": "Магията на една страна може да бъде запечатана не само в снимка, но и в танц. Доказват го ансамбъл „Българе”, които с годините са се превърнали в пазител на родния фолклор и българската идентичност. На прага на 50-годишния юбилей на ръководителя им Христо Димитров и двучасовия бенефисен спектакъл в НДК, Димитров говори пред Нова телевизия. „За да постигне човек успех в едно нещо, каквото и да е било, няма значение дали е изкуство, дали е бизнес или политика, дали е обществен живот, са необходими три неща – коментира Христо Димитров. - Първото нещо е изключителна любов към това, което прави. Изключителна любов. Моят съгражданин Тодор Колев навремето казваше: „Вадиш сърцето, хвърляш го на балатума и почваш да работиш”. Трябва по този начин да се подходи. Цялата ти сила, енергия и молитви трябва да бъдат насочени в тази посока. Второто нещо – трябва да можеш да го правиш това. Тоест трябва да имаш дарбата от Бога. Всеки човек има различни дарби. Той трябва да прави това, което може. И третото нещо – трябва да имаш много пари. Защото всички неща стават с много пари. И аз понеже нямам, търся да ги привличам отнякъде”, каза още той. Сподели:", "date": "2019.10.06", "title": "Ръководителят на ансамбъл „Българе” с юбилей: Христо Димитров за това, какво е необходимо за да постигне човек успех"}
{"url": "https://pik.bg/%D1%81%D0%BD%D0%B5%D0%B6%D0%BD%D0%B0-%D0%BF%D0%BE%D0%BA%D1%80%D0%B8%D0%B2%D0%BA%D0%B0-%D0%BF%D0%BE-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D0%B2%D1%8A%D1%80%D1%85%D0%BE%D0%B2%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news874921.html", "text": "Първа снежна покривка за сезона беше регистрирана по най-високите върхове у нас, показват уебкамери по тези места, съобщи Нова телевизия. Снегът е в незначителни количества, но показва драстичното захлаждане от последните дни. Температурата на връх Мусала в 09:00 часа тази сутрин бе 5 градуса под нулата, по данни на НИМХ. На връх Ботев в Стара планина - минус 4, на Черни връх във Витоша - минус 1 градус. Сподели:", "date": "2019.10.06", "title": "Снежна покривка по високите върхове в България"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B2%D0%B5%D1%89%D0%B0%D1%8F%D1%82-%D0%BD%D0%B5-%D0%BF%D1%80%D0%B5%D1%8F%D0%B6%D0%B4%D0%B0%D0%B9%D1%82%D0%B5-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D0%BF%D1%80%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-news874883.html", "text": "Стихията на земята прави емоционалният фон в този период един от най-стабилните. Хората се държат по-предпазливо, по-спокойно, по-търпеливо. Стават практични и рационални. Сега лесно се изграждат стратегии. Уязвими са костите, гръбначен стълб, стави, особено коленете – могат да се влошат заболявания като ревматизъм, ишиас. Всички операции, свързани със зъбите и гръбначния стълб са противопоказни. На този ден е много опасно да посещавате лечители за наместване на костите и прешлените на гръбначния стълб. Продължава денят на промените и вътрешната трансформация.  Не трябва да се претоварвате физически, психически, емоционално. Старайте се да не изразходвате енергията си напразно. Подходящо е за вътрешна работа над себе си. Вслушайте се в гласа на своята интуиция. Могат да настъпят непредвидени събития. Препоръчва се да общувате само с приятели и близки хора. Много е важно да се избягват кавги и конфликти. Може да се появи емоционална нестабилност, безпричинна смяна в настроенията, тъга, апатия. Този ден е подходящ да поискате прошка и да простите на хората, да се забавлявате с любимия човек или в кръг от близки хора. По-добре е да избягвате спорове и конфликти. Труден ден. Първият критичен ден от лунния цикъл. Време на енергиен обрат. Не се учудвайте, ако ви се струва, че не ви върви. Не правете планове, не започвайте нови дела. Отложете вземането на отговорни решения. Постарайте се да не се занимавате с пари - не харчете, нито вземайте, нито давайте пари на заем. Постарайте се да не се срещате с хора, които не ви обичат и ви завиждат. Днес лесно могат да ви урочасат лошите очи, тъй като вътрешната енергия е отслабена. Използвайте познатите ви техники за защита. Може да се проявят вашите слабости, да имате проблеми със здравето или спад на жизнената енергия. Сега вашият организъм е абсолютно незащитен, тъй като се настройва към новите ритми на втората лунна фаза и не е готов за сериозно натоварване. Най-уязвими са гърдите, коремната област и кръвообръщението. Добре е да се въздържате от енергични физически упражнения, масаж, посещение на сауна. Изчистващата баня ще е само от полза. Всякакви очистителни процедури в този период са добре дошли. Да се избягва преяждането. Добре е да предприемете очистване на помещенията и тялото - физически и ментално. В отношенията лесно могат да се породят конфликти. Денят не е подходящ за първа среща. На запознанства възникнали в този лунен ден също не трябва да се обръща внимание. Голяма е вероятността да срещнете любовта-илюзия, която няма да донесе нищо добро. После често ще се питате:”Това сън ли беше или реалност”. В девети лунен ден е добре да се въздържате от сексуални отношения. Съновиденията, които предстоят показват какви конфликти съществуват на подсъзнателно ниво, указват вътрешният скрит конфликт и неговият характер. Всичко, което се яви в съня има отношение към вашата карма. През нощта могат да се явят кошмари и мъчителни сънища. – Ден на победата над страховете, затова не трябва да се изпитва слабост и да не се боите от нищо. Страхът е противопоказен. Или не започвайте нищо, или го свършете докрай. Не бива да се съмнявате в нищо. Избягвайте празните разговори. Нежелателно е да се осквернява водата, да вредите на растенията – не късайте цветя, растения, не чупете и не режете дървета. Не трябва да се унищожава живата природа. Луната е в знак Козирог до 06:43ч на 7 октомври 8 лунен ден до 15:34ч на 6 октомври (от 14:44ч на 5 октомври) 9 лунен ден от 15:34ч на 6 октомври до 16:16ч на 7 октомври 20 слънчев ден Сподели:", "date": "2019.10.06", "title": "ЗВЕЗДИТЕ ВЕЩАЯТ: Не преяждайте, днес е ден за прочистване"}
{"url": "https://pik.bg/%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BE%D0%B1%D1%8F%D0%B2%D0%B8%D1%85%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89-news874924.html", "text": "Ядрените преговори на работно ниво в шведската столица Стокхолм  между представители на Пхенян и Вашингтон се провалиха. Това обяви обяви севернокорейският преговарящ Ким Мьон Гил, цитиран от „Ройтерс” и БНР. Разговорите в изолиран конгресен център в покрайнините на Стокхолм бяха първата официална дискусия, след като на срещата си през юни президентът на САЩ Доналд Тръмп и лидерът на КНДР Ким Чен Ун договориха подновяване на преговорите след неуспеха на предишната им среща във Виетнам през февруари. Ръководителят на севернокорейския преговорен екип Ким Мьон Гил, който по-голямата част от деня прекара в разговори с US делегацията, обвини за провала липсата на гъвкавост на американската страна, която „не се отказа от старата си гледна точка и отношение“. „Преговорите не оправдаха нашите очаквания и в крайна сметка бяха прекратени. Провалът на преговорите, които не постигнаха никакъв напредък, се дължи единствено на САЩ, които не се отказаха от обичайното си поведение“, заяви той пред репортери пред посолството на КНДР в Стокхолм след среща с главния преговарящ на САЩ за Северна Корея Стивън Бигън. „Направените по-рано от делегацията на Северна Корея коментари не отразяват съдържанието и духа на днешната дискусия, която продължи осем часа и половина. Представителите на Съединените щати излязоха с новаторски идеи и проведоха хубава дискусия със севернокорейските си колеги“, заяви в комюнике говорителката на американския Държавен департамент Морган Ортагюс. Съединените щати приеха поканата на Швеция да се върнат в Стокхолм след две седмици за продължаване на обсъжданията, изтъкна Ортагюс. Вашингтон и Пхенян е невъзможно да преодолеят едно 70-годишно наследство на война и враждебност на Корейския полуостров в рамките на един съботен ден. Обсъждат се важни въпроси, които изискват сериозно внимание от страна и на двете държави. Съединените щати изразиха готовност за това, става ясно от изявлението на говорителката. Сподели:", "date": "2019.10.06", "title": "От Северна Корея обявиха за провал на ядрените преговори със САЩ"}
{"url": "https://pik.bg/%D0%BF%D0%BE%D1%80%D1%82%D1%83%D0%B3%D0%B0%D0%BB%D1%86%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%BD%D0%B0-%D0%BE%D0%B1%D1%89%D0%B8-%D0%B8%D0%B7%D0%B1%D0%BE%D1%80%D0%B8-news874893.html", "text": "Португалците гласуват днес на парламентарни избори, предаде „Ройтерс”, цитирана от БТА и БНР. Според социологическите проучвания се очаква след четири години на икономически растеж да победи Социалистическата партия на премиера Антониу Коща, но без да получи пълно мнозинство. Това означава, че тя най-вероятно ще търси споразумение с една или повече партии, за да остане на власт. Според изследванията на общественото мнение и анализаторите опозицията няма шанс да спечели, а дори и това да стане, няма да може да състави правителство. Като най-вероятен следизборен сценарий се сочи сключването на ново управленско коалиционно споразумение между Социалистическата партия и крайната левица. Всички останали варианти за коалиране се смятат за малко вероятни. Сподели:", "date": "2019.10.06", "title": "Португалците гласуват на общи избори"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B1%D0%BE%D1%80%D0%B8%D1%81%D0%BB%D0%B0%D0%B2-%D0%B8%D0%B3%D0%BD%D0%B0%D1%82%D0%BE%D0%B2-%D0%BE%D1%82-%D0%B4%D0%B5%D0%B1%D1%8A-%D1%81%D0%B8-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D0%BF%D0%BE%D1%80%D0%BD%D0%BE-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%B4%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D0%BC-news874925.html", "text": "Кандидатът за кмет на София от \"Демократична България\" Борислав Игнатов си призна, че на публикуваните скандални порно снимки е неговата годеница Йорданка. Направи го пред цяла България от ефира на Би Ти Ви. Кандидатът на ДеБъ с престорена и видимо нервна усмивка за пореден път се ожали на водещата колко много страда изгората му от историята със снимките. Той знаел кой е техният разпространител. Преди години същият човек изнудвал \"клетата Йорданка\" и него с тях и сега пак ги показал, в навечерието на изборите. Не можа обаче да обясни защо ги има от години в куп световни порно сайтове. Влюбените гълъбчета поискали помощ от МВР, щели да търсят правда и в съда. Какво може да направи МВР, след като сам признава истинността на снимките, той не поясни. Игнатов не набра смелост и да отговори на предизвикателството, което водещата му хвърли - дали би се оженил за Йорданка. \"Двамата живеем на семейни начала\", смънка той. Сподели:", "date": "2019.10.06", "title": "СКАНДАЛЪТ ПРОДЪЛЖАВА! Борислав Игнатов от ДеБъ си призна за порно снимките: Да, приятелката ми е на тях!"}
{"url": "https://pik.bg/%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D0%BE%D0%BF%D1%82%D0%B8%D0%BC%D0%B8%D1%81%D1%82-%D1%81%D1%8A%D0%BC-%D0%B7%D0%B0-%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5-news874913.html", "text": "Това заяви тя в сутрешния блок на БНТ. Провежда се процедура за избор на стратегически инвеститор. Тази процедура беше публикувана в официален вестник на ЕС, целта беше да стигне максимално широк кръг заинтересувани лица. Да бъде абсолютно публична, така че да могат наистина големи компании да заявят интерес и да участват в този проект, защото смятам, че ще бъде важен не само за България, но и за целия регион, заяви тя. От 1 октомври са в сила промени в наредбата за топлоснабдяването. Бяха направени съществени промени, коментира Петкова. Определени са конкретни срокове, свързани с ангажиментите на фирмите за топлинно счетоводство. На първо място - да извършват отчетите, те трябва да бъдат готови до 10 юли. До 15 юли те трябва да представят изравнителните сметки и до 31 август е срокът за обжалване на съответните сметки, ако хората смятат, че има определени проблеми, посочи тя. Министър Петкова допълни, че в наредбата се дава възможност етажната собственост сама да определи размера ѝ - между 20% и 40%. Тя каза още, че българските граждани трябва да са спокойни, че газ ще има, а през юни са реализирани и първите доставки на втечнен газ от Съединените щати. Към днешна дата министърът на енергетиката Теменужка Петкова е оптимист за реализирането на проекта АЕЦ \"Белене\". Сподели:", "date": "2019.10.06", "title": "Теменужка Петкова: Оптимист съм за реализирането на проекта АЕЦ \"Белене\""}
{"url": "https://pik.bg/%D0%BF%D1%80%D0%BE%D0%B1%D0%B8%D0%B2-%D0%BD%D0%BE%D0%B2%D0%B0-%D0%BF%D0%B0%D1%80%D1%82%D0%B8%D1%8F-%D0%B5-%D1%84%D0%B0%D0%B2%D0%BE%D1%80%D0%B8%D1%82-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%82%D1%83%D0%BD%D0%B8%D1%81-news874894.html", "text": "Седем милиона тунизийци гласуват днес за парламент, три седмици след като санкционираха управляващата политическа класа на първия тур на президентските избори, предаде БТА, цитирана от БНР. На изборите се явяват 15 000 кандидати за 217 места и множество партии без ясно позициониране в политическия спектър. Излезлият на първо място на първия тур на президентските избори медиен магнат Набил Каруи създаде през юни партията „Калб Тунес“ (б.р. Сърцето на Тунис). Според неофициални допитвания именно тази паритя е с най-добри шансове да спечели първо място с 29% от гласовете. Второ място с 15% се отрежда на ислямистката партия „Ан Нахда“ (б.р. Възраждане), а трето - на националдемократическата Свободна конституционна партия с 12 процента. Следващият парламент се очертава силно разпокъсан, а някои политически формации са във враждебни отношения, което предвещава трудни преговори за съставяне на мнозинство. Според анализатора Микаел Аяри е възможно да не се стигне до съставяне на правителство в предвидения от конституцията срок. Сподели:", "date": "2019.10.06", "title": "Пробив: Нова партия е фаворит на изборите в Тунис"}
{"url": "https://pik.bg/%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%BF%D0%BE%D0%BF%D0%BE%D0%BA%D0%B0%D1%82%D0%B5%D0%BF%D0%B5%D1%82%D1%8A%D0%BB-%D0%B8%D0%B7%D1%80%D0%B8%D0%B3%D0%BD%D0%B0-%D0%BE%D1%82%D0%BD%D0%BE%D0%B2%D0%BE-news874821.html", "text": "Вулканът Попокатепетъл в Мексико изригна няколко пъти в петък. Той изхвърли внушителен стълб пепел с височина около 2 км. Първо изригване е станало около 6 ч. сутринта местно време. Попокатепетъл е активен вулкан, част от 900-километровия Трансмексикански вулканичен пояс и втората най-висока точка в Мексико. Името на вулкана идва от езика науатъл от думите popōca („пуши“) и tepētl („планина“), тоест Пушещата планина. През 1947 г. голямо изригване поставя началото на тази до наши дни непрекъсната активност. На 21 декември 1994 г. вулканът изхвърли газ и пушек, който се разнесе на радиус 25 км. Активността накара околните градове да се евакуират, а учените да следят отблизо за възможни изригвания. Сподели:", "date": "2019.10.06", "title": "Вулканът Попокатепетъл изригна отново"}
{"url": "https://pik.bg/%D1%8F%D0%B4%D0%B5%D0%BD%D0%B5%D1%82%D0%BE-%D0%BD%D0%B0-%D0%B3%D1%8A%D0%B1%D0%B8-%D0%BF%D0%B0%D0%B7%D0%B8-%D0%BE%D1%82-%D0%B4%D0%B5%D0%BC%D0%B5%D0%BD%D1%86%D0%B8%D1%8F-news874809.html", "text": "Почитателите на гъбите със сигурност ще се зарадват да научат, че любимият им хранителен продукт е полезен за мозъка, пише в. “Дейли стар”, позовавайки се на резултатите от сингапурско изследване. Авторите му от Медицинския колеж към Националния университет на Сингапур са установили, че за хората, които консумират повече от две порции гъби седмично, рискът да развият леко когнитивно нарушение е наполовина по-нисък. Макар да не е класифицирано като форма на деменция, въпросното нарушение е свързано с повишена опасност да прогресира до невродегенеративното заболяване. В изследването са тествани шест типа гъби – шийтаке, кладница, печурка, зимна припънка, консервирани и сушени. Всички те са оказали благоприятен ефект за предпазване от леко когнитивно нарушение. Специалистите смятат, че това се дължи на съдържащата се в гъбите аминокиселина ерготионеин, известна с мощните си антиоксидантни и противовъзпалителни свойства. Изследователите напомнят, че възпалителните процеси играят роля в болести като деменцията. Ерготионеин съдържат и други храни, като например морския рак, но аминокиселината е най-изобилна в гъбите. Сподели:", "date": "2019.10.06", "title": "Яденето на гъби пази от деменция"}
{"url": "https://pik.bg/%D0%B5%D0%BA%D0%B8%D0%BF-%D0%BD%D0%B0-%D1%80%D0%B0%D0%B4%D0%B8%D0%BE-%D0%B1%D0%B5%D0%BB%D0%B3%D1%80%D0%B0%D0%B4-%D0%B5-%D0%B1%D0%B8%D0%BB-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%BE%D1%82-%D0%BA%D0%BE%D1%81%D0%BE%D0%B2%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-news874753.html", "text": "N1, цитирана от \"Фокус\". Екип на първа програма на Радио Белград е бил задържан от косовската полиция в южната част на град Митровица и е прекарал шест часа в ареста, предава сръбската телевизия Полицията е спряла автомобила на радиото и го е претърсила основно. „Хората от екипа също бяха основно претърсвани като престъпници. Целият екип беше отведен в полицейското управление на южната част на Митровица за разпит, където бяха иззети и телефоните им“, заявиха представители на „Радио и телевизия на Сърбия“. Екипът е бил освободен шест часа по-късно и инструктиран да се върне в северната част на града, като му е било обяснено, че за него няма да е безопасно да продължи към Грачаница, където е била първоначалната му дестинация. Предсрочните общи избори в Косово предстоят и те привличат много медийно внимание, тъй като наблюдателите казват, че резултатите ще са непредсказуеми. Сподели:", "date": "2019.10.06", "title": "Екип на радио Белград е бил задържан от косовската полиция"}
{"url": "https://pik.bg/%D1%81%D0%B5%D0%BA%D1%81%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B8-%D0%B8-%D1%8E%D1%80%D0%B8%D1%81%D1%82%D0%BA%D0%B8-%D1%81%D1%82%D0%B0%D0%BD%D0%B0%D1%85%D0%B0-%D1%81%D0%B8%D0%BD%D0%BE%D0%BF%D1%82%D0%B8%D1%87%D0%BA%D0%B8-news874792.html", "text": "Колкото е по-лошо времето, толкова по-малко дрехи носят синоптиците. Тази американска максима отразява най-добре колко люта е битката за рейтинг между телевизиите. У нас метеорологичната прогноза отдавна се е превърнала в шоу, изпъстрено с лафове и дефилета на съблазнителни моделки, облечени оскъдно по последна мода. Безспорно най-фините синоптички с най-много опит на модния подиум се подвизават в Нова тв. Там се вихрят красавиците Нора Шопова, Никол Станкулова и Гери Малкоданска. Хора от бранша разкриват, че между Малкоданска и Станкулова има негласна конкуренция, още преди да излязат в майчинство. Двете се дебнели до последно кога да слязат от ефир и кога да се върнат обратно. Случайно или не и двете се върнаха на екран само 3-4 месеца и то в перфектна форма. Малкоданска пък се похвали с мерки от най-добрите си години, когато в качеството си на манекен обикаляше Милано, Париж и Турция. Тя става манекен на 14 години, за да избива комплексите си. „Бях нетипично дете, висока рижава с лунички. Исках да приличам на приятелките си, които бяха с кафяви, прави коси“, разказва тя. През 2004г. става „Топмодел на България“. Нора Шопова има най-богат опит като модел в България и чужбина. Снимала е фотосесии за едни от най-големите модни списания. Тя е и първата българка украсила корицата на „ВОГ“. Нора е завършила право в УНСС. Най-дългокраката синоптичка Натали Трифонова се подвизава в БиТиВи. Въпреки по-консервативната визия на медията Натали пръска сексапил и чар от екрана и бързо измести по-опитните си колежки от сърцата на мъжката аудитория. Освен с перфектни мерки, родената в Търново блондинка, пленява и с чаровна усмивка. Преди да застане пред картата Натали се изявявала като танцьорка в столични дискотеки, а върхът на кариерата й бе като част от балета на Х Фактор. С апетитни латино мерки се отличава синоптичката на БНТ Теодора Иванова. Вече 13 години блондинката информира кога ще вали и кога ще има слънце от ефира на държавната медия. Тя поддържа форма с въртене на велосипед. Веднъж изминала 50 километра за ден. От дете обича географията. Родителите й са лекари, но тя поема по различен път от техния. Блондинка напира и от ефира на „България он еър“. Пловдивчанката Никол Коилова има диплома за магистър по продуцентство и финанси, пише „Телеграф“. Сподели:", "date": "2019.10.06", "title": "СЕКСИ ПРОГНОЗА: Манекенки и юристки станаха синоптички"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%8F%D0%B4%D1%80%D0%B5%D0%BD-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BC%D0%B5%D0%B6%D0%B4%D1%83-%D0%B8%D0%BD%D0%B4%D0%B8%D1%8F-%D0%B8-%D0%BF%D0%B0%D0%BA%D0%B8%D1%81%D1%82%D0%B0%D0%BD-%D1%89%D0%B5-%D1%83%D0%B1%D0%B8%D0%B5-125-%D0%BC%D0%B8%D0%BB%D0%B8%D0%BE%D0%BD%D0%B0-%D0%B8-%D1%89%D0%B5-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA-news874811.html", "text": "Потенциален ядрен конфликт между Индия и Пакистан ще причини смъртта на 50 до 125 милиона души в рамките на една седмица и ще доведе до сериозни изменения на климата. Американски учени са направили изследване по този въпрос и са публикували резултатите в „Science Advances”, съобщава сайтът Lenta.ru. Според учените, образувалите се след ядрен взрив съдържащите въглерод аерозоли, в частност сажди, (около 16-36 милиона тона) ще се издигнат в горните слоеве на тропосферата и ще започнат да поглъщат слънчевата светлина. В резултат на това достъпът на слънчеви лъчи до земната повърхност ще намалее с 20-30%. Като следствие от този процес ще настъпи глобално застудяване с около 2 до 5 градуса, което ще доведе до намаляване на валежите по цялата земя средно с 15-30%. Това означава, че в Индия и Централен Китай, например, средногодишният обем на валежите ще бъде 0, а на Средния Запад и в североизточната част на САЩ ще намалее наполовина. Най-силно охлаждане ще настъпи три години след началото на ядрената война. Температурният режим ще остане един и същ в продължение на 4 г., а възстановяването на атмосферата ще отнеме повече от 10 г. Индия допуска възможността да използва ядрено оръжие в конфликта с Пакистан. Изработеният от учените компютърен модел е базиран на прогноза за ръста на ядреното въоръжение на Индия и Пакистан, според която през 2025 г. държавите ще притежават 400-500 единици ядрено оръжие с мощност от десетки до стотици килотона всяко. Сподели:", "date": "2019.10.06", "title": "ШОКИРАЩА ПРОГНОЗА: Ядрен конфликт между Индия и Пакистан ще убие 125 милиона и ще предизвика глобално застудяване"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4%D0%B5%D0%BD-%D0%B1%D1%80%D0%BE%D0%B9-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D1%80%D0%B5%D1%82%D1%80%D0%BE-%D0%BF%D0%B0%D1%80%D0%B0%D0%B4-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news874824.html", "text": "Рекорд записаха на връх 25-тата си годишнина организаторите на „16-ти ретро парад Стара Загора“ – Старозагорски автомобилен клуб „Ретро“. Броят на участниците достигна 172-ма, някои от тях с повече от едно историческо возило, от различни български и чуждестранни градове. Новата локация на шествието на емблематичните превозни средства бе парк „Артилерийски“, където се струпаха стотици любители на коли и мотоциклети. Там бяха връчени и седемте специално изработени дървени купи, произведения на изкуството, излезли изпод ръцете на майстор от Тревненската дърворезбарска школа. Тричленно международно жури решаваше класирането, като за първи път досега и публиката излъчи своя фаворит. Това съобщиха от пресцентъра на Общината. Най-старият автентичен автомобил на изложението – „Форд Т“ от 1910 година, заслужи две от наградите – за най-добро сред довоенните возила и приза на кмета на Стара Загора. При следвоенните автомобили наградата отиде при „Ролс-ройс Силвър Даун“. „Ява 559“ грабна приза за най-добър мотоциклет. Публиката удостои със своята награда американската класика „Студибейкър“. Призът за най-автентичен автомобил отиде при „Опел Рекорд Олимпия“. Организаторите връчиха своята награда на колоритна, но автентична, детска играчка „Москвич“. Наградите на победителите бяха връчени от председателя на Старозагорския клуб „Ретро“ Тончо Желязков и неговия заместник Гено Иванов, председателя на Организационния комитет за провеждане на 25-тата годишнина на клуба Ганчо Баев, както и от Николай Диков, председател на ПК по спорт и младежки дейности на Общинския съвет в града и ресорния зам.-кмет Красимира Чахова. „Използвам възможността да поздравя организаторите, както и всички любители на автомобилите, които са част от днешното събитие. Наблюденията на всички са, че старозагорският ретро парад има претенциите и заслугите да бъде сред най-добрите в страната“, каза по време на церемонията Диков. Той отправи пожелание за здраве и успехи към всички старозагорци за празника на града, по чийто повод се провежда и ретро събора. За 25-те години от своето създаване клубът подари на всеки участник тематични подаръци, както и специална книга, събрала историята му през годините. „За провеждането на това събитие в този му формат работихме от сърце и с дръзновение. Искахме нов облик. Каквото и да прави обаче един организатор – без всички участници, без публиката – нещата не биха се получили. Сърдечни благодарности към всички ви“, каза при финала на награждаването Ганчо Баев. Традиционно ретро автомобилите преминаха през централните улици на Стара Загора, където продължиха да събират погледи и възхищение от любителите на класическите коли. Сподели:", "date": "2019.10.06", "title": "Рекорден брой участници се включиха в ретро парад на автомобили в Стара Загора"}
{"url": "https://pik.bg/%D1%81%D1%8A%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D1%89%D0%B0%D0%B1%D0%B0-%D0%BD%D0%B0-%D0%BA%D0%BE%D0%B1%D1%80%D0%B0%D1%82%D0%B0-news874828.html", "text": "Треньорът на Кубрат Пулев Ули Вегнер остана без работа, след като бе уволнен от промоутърската компания \"Зауерланд\", където работи през последните 23 години. Това стана само ден, след като той получи приза за цялостна кариера на ежегодните германски боксови награди, предава \"ДиСпорт\". Вегнер е бил уведомен, че повече няма да работи за промоутърската компания, като самият той отказа да разкрие повече подробности. Треньорът на Пулев сподели пред \"Билд\", че адвокатите му са го посъветвали да не говори по темата. Както е известно Кубрат Пулев също прекрати взаимоотношенията си със \"Зауерланд\", като премина в американската промоутърска компания \"Топ Ранк\", но въпреки това продължи да работи с Ули Вегнер. Сподели:", "date": "2019.10.06", "title": "Сътресение в щаба на Кобрата"}
{"url": "https://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D1%83%D0%B7%D1%83%D0%BD%D0%BE%D0%B2-%D1%83%D0%B4%D0%BE%D1%81%D1%82%D0%BE%D0%B5%D0%BD-%D0%BF%D0%BE%D1%81%D0%BC%D1%8A%D1%80%D1%82%D0%BD%D0%BE-%D1%81-%D0%BE%D1%82%D0%BB%D0%B8%D1%87%D0%B8%D0%B5%D1%82%D0%BE-%E2%80%9E%D0%BB%D0%B8%D1%87%D0%BD%D0%BE%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0%E2%80%9D-%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news874825.html", "text": "Политическият анализатор, военен историк и президентът на агенция „Фокус” Красимир Узунов бе удостоен посмъртно с отличието „Личност на годината” на Община Благоевград в категория „Медии”. Това се случи по време на тържествената сесия на Общинския съвет в града по повод 107-та годишнина от Освобождението на Горна Джумая и Пиринска Македония в хода на Балканската война. Красимир Узунов почина внезапно на 25 февруари на 56 години. Сподели:", "date": "2019.10.06", "title": "Красимир Узунов удостоен посмъртно с отличието „Личност на годината” на Благоевград"}
{"url": "https://pik.bg/%D1%88%D0%B5%D1%81%D1%82-%D1%82%D1%80%D0%B8%D0%BA%D0%B0-%D0%BA%D0%B0%D0%BA-%D0%BD%D0%B0%D0%B9-%D0%B1%D1%8A%D1%80%D0%B7%D0%BE-%D0%B8-%D0%BB%D0%B5%D1%81%D0%BD%D0%BE-%D0%B4%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B5%D0%BC-news874696.html", "text": "Пътят към отслабването е труден и дълъг. Всеки знае, че трябва да хапва по-здравословни храни, да намали калориите, да се движи повече и да тренира. Но ето и още няколко съвета как да се преборите с излишните килограми, пише teenproblem. Добавянето на подправки и билки към ястията, може да намали калориите, които приемате. Подправките правят храните по-вкусни и пикантни и така по-бързо се засищате. Тоест, едва ли ще си сипете още една порция или ще хапнете нещо друго след основното ядене. А и лютите храни и подправки стимулират организма да гори повече калории. Лютите чушки, черният пипер, джинджифилът, канелата са много ефективни. От друга страна, трябва да ограничите приема на сосове. Кетчупът, майонезата, горчицата, чесновият сос, барбекю сосът и т.н. съдържат доста калории. Ако слагате много сос, може самият той да е по-калоричен от основното ви ястие. Една лъжица майонеза съдържат 108 калории, например. Ако ядете по-бавно и дъвчете храната повече време, най-вероятно ще поемете по-малко калории, защото по-бързо ще се заситите. Така вкусвате по-добре храната и ѝ се наслаждавате. Много хора си мислят, че се напълнява основно от ядене, но някои питиета също са доста калорични. Алкохолът, плодовите сокове, кафетата, латетата, млечните шейкове, газираните напитки - те са истински калорийни бомби. Пийте повече чай и вода. Да си набавяте достатъчно количество сън, влияе добре и на килограмите. Хората, които не си доспиват, обикновено имат повече апетит и хапват по-калорични храни, защото им липсва енергия. Трябва да спите поне 8 часа на денонощие. Ако хапвате, докато гледате любим сериал или шоу, много е вероятно да приемете повече калории и да продължите да ядете, дори когато вече не сте гладни. Разсейвате се и не усещате, че сте сити. Трябва да се фокусирате над храненето, ако искате да отслабнете. о Сподели:", "date": "2019.10.06", "title": "Шест трика как най-бързо и лесно да отслабнем"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%BE%D0%B1%D0%B5%D0%B7%D0%BF%D0%B0%D1%80%D0%B0%D0%B7%D0%B8%D1%82%D1%8F%D0%B2%D0%B0%D1%82-%D0%BA%D1%83%D1%87%D0%B5%D1%82%D0%B0-%D0%B2-%D0%BF%D0%B5%D1%82-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%BF%D0%B0%D1%80%D0%BA%D0%B0-news874829.html", "text": "Безплатно обезпаразитяване на кучета ще има в пет столични парка на 12 октомври, съобщиха от Български ветеринарен съюз (БВС). Акцията е част от образователната кампания \"Превенция и профилактика на ехинокозата\". От 11:00 до 17:00 ч. в Южния и Северния парк, Борисовата градина, парка \"Гео Милев\" и този край езерото в \"Дружба\" към ветеринарните лекари ще се присъединят водещи производители и разпространители на ветеринарно-медицински продукти, които ще осигурят необходимите медикаменти за извършване на профилактиката. Целта е популяризиране на превенцията срещу ехинококозата и информиране на обществото за навременните мерки, които трябва да се вземат в борбата с болестта, обясниха от БВС. Според експертите проблемът с кучешката тения (ехинококозата) е много голям. По данни на Националния център по заразни и паразитни болести през последното десетилетие България е на първо място от европейските страни по брой оперирани хора от ларвална ехинококоза. Обезпаразитяването срещу вътрешни паразити е задължително за всички домашни кучета и котки, за да се прекъсне жизненият цикъл на паразита, съветва БВС. Яйцата на вътрешните паразити са около нас, някои от тях оцеляват и след зимата. Скитащите кучета ги отделят неконтролируемо. С обувките и дрехите си ние ги внасяме в дома си. Опасност има и в суровото месо и вътрешности, където се крият ларвите на някои паразити. Ако паразитът се развие в червата на кучето, той би повлиял негативно на неговото здраве. А може и кучето да изглежда съвсем добре и по нищо да не показва, че е опаразитено. Най-голямото зло за хората са тези вътрешни паразити, които се предават от кучето на човека и по-специално - децата. Обезпаразитяване веднъж месечно, най-много на 2-месечен интервал, гарантира прекъсване на жизнения цикъл на паразита без последствия от замърсяване на външната среда, посочват от БВС. Това трябва да става под контрола на ветеринарен лекар, който да каже кое лекарство и в каква доза ще свърши най-ефективна работа срещу вътрешните паразити. Сподели:", "date": "2019.10.06", "title": "Безплатно обезпаразитяват кучета в пет столични парка"}
{"url": "https://pik.bg/%D0%BA%D0%BB%D0%B0%D1%83%D1%81-%D0%B9%D0%BE%D1%85%D0%B0%D0%BD%D0%B8%D1%81-%D1%80%D1%83%D0%BC%D1%8A%D0%BD%D0%B8%D1%8F-%D1%89%D0%B5-%D0%B8%D0%BC%D0%B0-%D0%BD%D0%BE%D0%B2%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B4%D0%BE-%D0%B4%D0%BD%D0%B8-news874832.html", "text": "„Румъния ще има ново правителство от следващата седмица, заяви президентът Клаус Йоханис, който в момента води кампания за нов мандат, на заседание на Националната либерална партия (НЛП) в Яш, пише румънското англоезично издание Romania Insider. Той призова членовете на НЛП да се подготвят да дойдат на власт, тъй като настоящото правителство на социалдемократите, водено от премиера Виорика Данчила, ще бъде свалено след гласуването на вота на недоверие в парламента, насрочено за четвъртък, 10 октомври. Той също предупреди либералите, че новото правителство ще има кратък мандат, до парламентарните избори през следващата година. \"Ще имаме ново правителство от следващата седмица\", каза Йоханис, според информационния портал Digi24.ro. „Вотът на недоверие е в ход и аз ви казвам сериозно: подгответе се за управление!“ „Много го искам и го казвам публично, така че всички румънци да разберат: искам това предложение да мине и това неуспешно правителство да падне“, каза Йоханис и добави, че след това някой ще трябва да управлява Румъния. „Няма да е дълъг мандат, ще бъде правителство с кратък мандат, почти преходен мандат“, каза президентът. „Нуждаем се от правителство, което да организира перфектно президентските избори, да изгради и представи националния бюджет за следващата година, което е много трудно, тъй като настоящият финансов министър призна, че са допуснали грешки. Местните и парламентарни избори трябва да се организират и за да бъдем много ясни, очаквам цялостно и ефективно участие и добросъвестност от НЛП през този преходен период “, заяви той. Опозицията внесе искане за недоверие срещу правителството на Румъния. Лидерът на НЛП Людовик Орбан има най-големите шансове да бъде номиниран от президента Клаус Йоханис да ръководи новото правителство. Сподели:", "date": "2019.10.06", "title": "Клаус Йоханис: Румъния ще има ново правителство до дни"}
{"url": "https://pik.bg/%D0%BC%D0%B0%D1%80%D0%BE%D0%BA%D0%B0%D0%BD%D0%B5%D1%86-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BE%D1%82-%D0%B8%D0%BC%D0%B5%D1%82%D0%BE-%D0%BD%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B3%D0%BE-news874820.html", "text": "Полицията в Испания задържа заподозрян за разпространение на видео, съдържащо заплахи от името на терористичната групировка „Ислямска държава”, съобщава РИА Новости. Задържаният е 23-годишен испански гражданин от марокански произход. В Испания той е отговарял за Muntasir Media – неофициална платформа, която се занимава с разпространение на материали от името на терористите. Арестуваният е бил автор на всички видеоклипове, съдържащи заплахи то името на ИД на испански език, които се появиха в интернет в края на 2018 г. По време на обиска в дома му в Парла са били открити голямо количество вещества за изготвянето на взрива ТАТР (ацетонов пероксид), познат като „майката на сатаната”. Иззети са също така инструкции и чертежи за изработване на взривни устройства, часовници, които може да бъдат използвани като таймери, преправени мобилни телефони, бронежилетка, списъци на хора и инфраструктурни обекти. Сподели:", "date": "2019.10.06", "title": "Мароканец заплашва Испания от името на \"Ислямска държава\", арестуваха го"}
{"url": "https://pik.bg/%D1%80%D0%B7%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%B8%D1%80%D0%B0-12-%D0%B0%D0%BF%D1%82%D0%B5%D0%BA%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news874813.html", "text": "Дванайсет аптеки са били проверени от служителите на РЗИ – Варна, през изминалата седмица. Това съобщиха от Регионалната здравна инспекция в града. Оттам добавиха, че служителите на отдел “Организация и контрол на медицинските дейности” са направени общо 28 проверки, от тях 12 са били в аптеки, 5 на лица, практикуващи неконвенционални методи за благоприятно въздействие върху индивидуалното здраве и лечебно заведение за болнична помощ, 3 за субсидиране и 9 в лечебни заведения за извънболнична помощ. Издаден са 5 указания на аптеки и е издадена една заповед за прекратяване на разрешение за съхранение и продажда на лекарствени продукти, уточнява \"Фокус\". Сподели:", "date": "2019.10.06", "title": "РЗИ инспектира 12 аптеки във Варна"}
{"url": "https://pik.bg/%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D1%84%D0%BE%D1%80%D1%83%D0%BC-%D1%81%D1%8A%D0%B1%D0%B8%D1%80%D0%B0-%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D0%BF%D0%BE-%D0%B4%D0%B8%D0%B7%D0%B0%D0%B9%D0%BD-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news874835.html", "text": "„Международна академия за креативно мислене и дизайн процеси”, част от двегодишната работа на Фондация „Khow-How“ и „Пловдив – Европейска столица на културата 2019“, ще се проведе в кв. „Кючук Париж“ на 12 октомври. Това съобщиха за \"Фокус\" от Фондация „Пловдив 2019“. Програмата на форума включва въвеждащ модул от 11.00 часа часа в читалище „Тракия 2008“, форумна част от 12.00 часа в Конферентна зала на Национална компания „Железопътна инфраструктура“ и завършва с публична дискусия.Събитието е част от стартиралото през 2018 година проучване в квартал „Кючук Париж“ към образователната платформата KNOW-HOW SHOW-HOW и партньорството с местното читалище „Тракия 2008“.Форумът събира известни международни специалисти в областта на дизайна, изкуството, антропологията и архитектурата. Те ще обсъждат значението на социалните иновации и как картографирането и ангажирането на ресурси като местен опит, умения, материали, остатъци от производство и знания играят важна роля за изграждане на потенциал за устойчиво новаторство и перспективи. На събитието ще присъстват имена и проeкти като Open Design School (Италия, част от Матера 2019), Atelier-Luma (Франция), Sitterwerk – Библиотека и Материален Архив (Швейцария), Рита Орландо (Rita Orlando), Хенриете Вал (Henriëtte Waal), Джулия Лютолф (Julia Lütolf), Софи Криер (Sophie Krier), Елмо Вермийс (Elmo Vermijs) и Асоциация за култура, етнология и антропология „Медиатор“.Модератор на форума ще бъде Рая Стефанова.Събитието е на английски език, с осигурен превод на български език. Сподели:", "date": "2019.10.06", "title": "Международен форум събира известни специалисти по дизайн в Пловдив"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%B5%D0%BA%D0%BE%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BF%D0%B0%D0%BB%D0%B0%D1%82%D0%BA%D0%BE%D0%B2-%D0%BB%D0%B0%D0%B3%D0%B5%D1%80-%D1%81%D1%80%D0%B5%D1%89%D1%83-%D0%BA%D0%B0%D0%B1%D0%B8%D0%BD%D0%B5%D1%82%D0%B0-news874834.html", "text": "Берлинският филиал на организацията \"Бунт срещу унищожението\" изгради климатичния си лагер близо до сградата на германското правителство, предаде ДПА. От днес екозащитната организация възнамерява да предложи в лагера уъркшопове и работни групи, а първите групи вече са пристигнали за участие, заяви нейна говорителка. Очаква се в Берлин общо за участие да пристигнат няколко хиляди души. Според местната полиция 6000 души са се регистрирали за събирането, което се очаква да продължи от 6 до 13 октомври. В понеделник \"Бунт срещу унищожението\" планира да спре автомобилното движение в германската столица - в частност в района на \"Потсдамер плац\" и прилежащото кръстовище. \"Препоръчваме на шофьорите да не тръгват с автомобилите си\", заяви вчера организацията. Исканията на движението включват призив германското правителство до 2025 г. да сведе емисиите от въглероден диоксид на Германия до нула и да обяви климатична извънредна ситуация. Сподели:", "date": "2019.10.06", "title": "Германски екоактивисти вдигнаха палатков лагер срещу кабинета"}
{"url": "https://pik.bg/%D1%81-%D0%B1%D0%BB%D0%B8%D0%B7%D0%BE-2-%D0%BF%D1%80%D0%BE%D1%86%D0%B5%D0%BD%D1%82%D0%B0-%D0%B3%D0%BE%D0%B4%D0%B8%D1%88%D0%BD%D0%BE-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%81%D0%BB%D1%83%D1%87%D0%B0%D0%B8%D1%82%D0%B5-%D0%BD%D0%B0-%D0%BA%D0%B0%D1%80%D1%86%D0%B8%D0%BD%D0%BE%D0%BC-%D0%BD%D0%B0-%D0%BC%D0%BB%D0%B5%D1%87%D0%BD%D0%B0%D1%82%D0%B0-%D0%B6%D0%BB%D0%B5%D0%B7%D0%B0-news874773.html", "text": "Месец октомври е обявен за Световен месец за борба с карцинома на млечната жлеза, съобщава БНР. До края на месеца 10 лечебни заведения от София, Пловдив, Варна и Стара Загора ще извършват безпатни мамологични изследвания. В столицата, инициативата се организира от Първа акушеро-гинекологична болница „Света София“, подкрепена от Столичната община. Ще бъдат извършвани прегледи още в Първа и Пета градска болница, Военномедицинската академия, болница „Света Анна” и Оноклогията. Освен това прегледи ще има и в 11-о, 29-о и 30-о ДКЦ. Кампанията е проведена за първи път преди седем години, а през 2017 и 2018 година около 300 жени са били прегледани само в АГ болница \"Света София\". Изпълнителният директор на лечебното заведение д-р Гергана Коларова обясни, че амбицията й е тази кампания да обхване цялата страна. Тя припомни, че карциномът на млечната жлеза остава най-честото злокачествено заболяване при жените. Всяка година заболяваемостта се покачва средно с 1,8 процента, а за период от 30 години заболяването е удвоило своята честота. Сподели:", "date": "2019.10.06", "title": "С близо 2 процента годишно се увеличават случаите на карцином на млечната жлеза"}
{"url": "https://pik.bg/%D1%81%D0%BB%D0%B5%D0%B4%D1%8F%D1%82-%D0%B2-%D1%80%D0%B5%D0%B0%D0%BB%D0%BD%D0%BE-%D0%B2%D1%80%D0%B5%D0%BC%D0%B5-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B3%D0%BE%D1%80%D0%B8%D0%B2%D0%BD%D0%B8-%D0%B8%D0%BD%D1%81%D1%82%D0%B0%D0%BB%D0%B0%D1%86%D0%B8%D0%B8-%D0%B7%D0%B0%D1%80%D0%B0%D0%B4%D0%B8-%D1%87%D0%B8%D1%81%D1%82%D0%BE%D1%82%D0%B0%D1%82%D0%B0-%D0%BD%D0%B0-%D0%B2%D1%8A%D0%B7%D0%B4%D1%83%D1%85%D0%B0-news874765.html", "text": "Операторите на големи горивни инсталации, които работят с твърдо гориво и биомаса, трябва да инсталират видеонаблюдение на целия технологичен процес . Това предвиждат поправки в Закона за чистотата на атмосферния въздух, приет на второ четене. С текстовете се цели постигането на максимално ефективен и строг контрол . \"Задължаваме операторите на големи горивни инсталации, които работят с твърдо гориво и биомаса, да инсталират видеонаблюдение на целия технологичен процес . Там, където се въвежда горивото в производствения процес и респективно на производствената площадка, там, където се съхранява горивото. Това е с цел да отговорим на притесненията на хората във връзка с множеството сигнали за изгаряне на отпадъци на твърдо гориво \", обясни председателката на комисията по околната среда и водите и депутат от ГЕРБ Ивелина Василева, съобщава дарик. Операторите трябва да осигурят достъп на контролните органи – Регионалната инспекция по околна среда и общините до наблюдението на процесите. Освен това ангажимент на операторите е да съхраняват записите минимум шест месеца, т.е. и при последващ контрол да има възможност да се проследи какво е въвеждано в производствения процес. По повод изразените резерви на депутата от \"Обединени патриоти\", че с промените може некачествени горива да стигнат до бензиностанциите, Василева подчерта, че текстовете са съгласувани са с Министерството на околната среда и водите и Държавната агенция по метрология и технически надзор. От думите й стана ясно и че вече е разработена наредбата за контрол на твърдите горива , които се използват за битово отопление - регламентира се горно ниво на сяра и пепел, така че да не се допуска замърсяване при горенето на въглища и брикети. Сподели:", "date": "2019.10.06", "title": "Следят в реално време големите горивни инсталации заради чистотата на въздуха"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-9-%D0%BB%D1%8E%D0%B1%D0%B8%D0%BC%D0%B8-%D0%B8%D0%BC%D0%B5%D0%BD%D0%B0-%D1%87%D0%B5%D1%80%D0%BF%D1%8F%D1%82-%D0%B4%D0%BD%D0%B5%D1%81-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D0%B0%D0%BF%D0%BE%D1%81%D1%82%D0%BE%D0%BB-%D0%BA%D0%BE%D0%B9%D1%82%D0%BE-%D0%BF%D1%80%D0%B8%D0%BB%D0%B8%D1%87%D0%B0%D0%BB-%D0%BA%D0%B0%D1%82%D0%BE-%D0%B1%D0%BB%D0%B8%D0%B7%D0%BD%D0%B0%D0%BA-%D0%BD%D0%B0-%D1%85%D1%80%D0%B8%D1%81%D1%82%D0%BE%D1%81-news874875.html", "text": "той бил родом от Галатия, не бил с другите апостоли, когато възкръсналият Господ се явил. Поискал и той да се увери лично във възкресението и това станало на осмия ден (Иоан. 20:27-28). Проповядвал в Парта, Мидия и Индия. В един град обърнал във вярата царица Мигдония и сестра й Терциада. Хвърлен в тъмница, в огнена пещ - на нажежена желязна скара, останал невредим. Поведен да бъде умъртвен вън от града, след него следвали новоповярвалите Азан и Сафот, висши сановници. Апостолът ги благословил: Сафот поставил за свещеник, Азан - за дякон. Прободен с копие - починал. Мощите му били пренесени в Месопотамия, на гроба му ставали чудеса. Той е един от апостолите на Исус Христос. Наричали го Близнака, тъй като според една от версиите много приличал на Христос. В евангелските истории апостол Тома присъства с разказа за \"Уверението Томово\". В него се разказва как Тома не повярвал на разказите за възкресение Христово, докато не видял със собствените си очи раните от гвоздеите и от пробитото копие в ребрата Христови. Изразът Тома неверни е станал нарицателен за недоверчив човек. Мощите му били пренесени в Месопотамия, а на гроба му ставали чудеса. Тъй като апостол Тома бил изкусен строител, на повечето икони той е изобразяван с дюлгерски метър в ръка. Затова 6 октомври се приема за патронен празник на архитектите, зидарите и строителите. Тома идва от евреиската дума за близнак. На иврит тя изглежда така te’oma. 6 октомври се приема за патронен празник на архитектите, зидарите и строителите. Св. апостол Тома, наричан Тома Неверни, от Дванадесетте апостоли - Сподели:", "date": "2019.10.06", "title": "ПРАЗНИК: 9 любими имена черпят днес, почитаме апостол, който приличал като близнак на Христос"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%BD%D0%BE%D0%B2%D0%B8-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%B8%D0%B4%D0%B2%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5%D1%82%D0%BE-%D0%BE%D1%82-%D0%BA%D1%8A%D0%B4%D0%B5-news874768.html", "text": "Нови психоактивни вещества, основно синтетична дрога, проникват у нас. Това съобщи във Варна д-р Борислав Станчев от дирекция „Превенции” в община Варна, който участва в кампанията на сдружение „Отвори очи”,общината и  Варненската и Великопреславска митрополия на тема „Православните семейни ценности срещу новите дроги”, обяви БНР. Тези вещества не се улавят от стандартните тестове, а само от кръвни проби, а лаборатории в България тепърва се изграждат. Проблемът е,че те се внасят предимно от Китай като суха растителна маса, но обработена с над 200 вещества, синтетични канабиноиди, в половината от случаите те причиняват смърт заради свръхдоза. Д-р Станчев каза още, че се появява друга опасност, свързана с т.нар.”хашишово масло”. \"Другото обаче е по-големият проблем, тъй като имаме голяма група хора, експериментиращи и неупотребяващи канабис  - каза доктор Станчев. - В последно време доби доста голяма популярност и добива все по-голяма популярност така нареченото хашишово или марихуаново масло. Това не е хашиш. Това е извлек. Обработва се с едни специални химически разтвори и се извлича тетрахидроканабинол, при което той е с много висока концентрация – 80 процента и нагоре. Често се продава под формата на ампулки, които се накапват било на тютюн, било на смески за пушене, а може да се продават и като ампули, готови за пушене в електронни цигари. Това в последно време е някаква мода, която е завладяла Съединените щати и Европа. Има го разбира се, и тук\". Ръководителят на клиниката по токсикология към Военноморската болница във Варна проф.д-р Снежана Златева предупреди,че съвременната марихуана вече е генномодифицирана, активното й вещество е между 10 и 50 процента и употребата й отключва шизофрения.Тя допълни,че през последните две години Варна е „залята” от евтини наркотици, има и данни за нелегални лаборатории в крайните квартали на града. Сподели:", "date": "2019.10.06", "title": "Опасно: Нови наркотици идват в България. Ето от къде"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B5%D1%81%D0%B5%D0%BB%D0%B8%D0%BD-%D0%BF%D0%BB%D0%B0%D1%87%D0%BA%D0%BE%D0%B2-%D1%81%D1%8A%D0%B4%D0%B5%D0%BD-%D0%B7%D0%B0-%D0%BF%D0%BE%D0%B1%D0%BE%D0%B9-news872460.html", "text": "Звездата от премиерния сериал на Нова телевизия „Пътят на честта“ – Веселин Плачков, има криминално досие досущ като героя си. Екранният Киро Християнина сам разкри, че е бил подвеждан под съдебна отговорност, но не за дребни престъпления, а за физическо посегателство. Кирливите ризи на актьора станаха достояние на цяла България по време на участието му в миналогодишния сезон на „ВИП Брадър“. В сеирджийското риалити шоу Весо призна, че е имал дела за побой, след като се зарече, че ще „прегризе гърлото“ на скандалния гримьор Валентин Кулагин, а продуцентите се намесиха и му подсказаха, че подобни актове са наказуеми. Актьорът с опърничаво поведение бил непоправим хулиган още от дете. Заради конфликтното си поведение се наложило да смени 6 училища, докато завърши средно образование. Първо учил в елитната професионална гимназия по строителство и архитектура в Плевен. Веско обаче изпитвал ужас от точните науки и не влизал в часовете. Във втори курс го изключили дисциплинарно и продължил да учи в механотехникум в паралелка за съобщителна техника. Но и там не издържал дълго. После попаднал в техникума по ядрена енергетика в Белене. След това последвали още 3 премествания заради неизвинени отсъствия. Единственият предмет, който го вълнувал и му допадал в училище, била историята. Афинитета си към нея той затвърди и с ролята си на Апостола в лентата на Максим Генчев „Дякон Левски“, която разбуни духовете преди няколко години. Именно тогава името на Веселин се нареди на звездния небосклон у нас, а в артгилдията скочиха срещу него, че не бил подходящ да влезе в обувките на Левски, защото имал криминално минало и десетки татуировки по тялото си. Рисунките с туш обаче не били моментен каприз, а увековечавали важни събития от живота му. Към днешна дата Плачков няма нищо общо с образа си на лошо момче, защото е семеен и щастлив. Жената до него е певицата Мариана Попова, с която имат обща дъщеричка. От предишните си връзки и двамата са родители на по още едно момиченце. Съвсем скоро Веселин имал намерение да отведе любимата си до олтара, и то по стар тракийски обичай. Сподели:", "date": "2019.10.06", "title": "САМО В ПИК И \"РЕТРО\": Веселин Плачков съден за побой"}
{"url": "https://pik.bg/%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%82%D1%80%D0%B8-%D1%81%D0%BE%D0%B7%D0%BE%D0%BF%D0%BE%D0%BB%D1%81%D0%BA%D0%B8-%D1%81%D0%B5%D0%BB%D0%B8%D1%89%D0%B0-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-news874880.html", "text": "Жители на три населени места от община Созопол излизат на протест в 10:00 часа, съобщава БНР. Те ще изразят недоволството си от  площадките за временно съхранение на опасни битови отпадъци в село Атия. Хората ще поискат решаване на проблема с имотите им в Черноморец и ще настояват за мерки срещу безводието в село Присад. Жителите на Атия са категорични, че избраният терен за пилотен център за разделно събиране на опасни видове отпадъци по българо-швейцарска програма е неподходящ. От Присад поставят проблема за водоснабдяването, пояснява Ванча Байлова. „Това е административна единица, а не вилна зона. Не бива така да неглижират проблема и да казват оправяйте се сами, защото сме малко и защото не сме им рентабилни. Поради това ще се присъединим към протеста на Атия и Черноморец, за да ги подкрепим и в тяхната кауза, както и да изразим своето недоволство“, каза тя. Министерството на регионалното развитие се е обръщало многократно към община Созопол тя да се заеме с разрешаването на проблема им, но без резултат. „Абсолютно всички министерства и институции са сезирани, водим комуникация и с Еврокомисията и с министерството на здравеопазването и с министерството на регионалното, които непрестанно се обръщат към община Созопол, но оттам получаваме откази“, каза още Ванча Байлова. Сподели:", "date": "2019.10.06", "title": "Жители на три созополски селища излизат на протест"}
{"url": "https://pik.bg/%D1%88%D0%B5%D1%81%D1%82-%D1%81%D0%BB%D0%BE%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D1%81%D0%B5-%D1%81%D0%BF%D0%B0%D1%81%D1%8F%D1%82-%D0%BE%D1%82-%D0%B2%D0%BE%D0%B4%D0%BE%D0%BF%D0%B0%D0%B4-news874851.html", "text": "Шест слона са паднали в известния водопад Хю Нарок в Тайланд и са загинали, докато са се опитвали да се спасят един друг. Инцидентът е станал, след като малко слонче се е промъкнало до водопада Хю Нарок в националния парк Као Яй в централната част на страната. Други два слона са открити на близо до ръба на скала и управата на парка е побързала да ги премести. Министерството на националните паркове, опазване на дивата природа и растенията в Тайланд заяви, че служителите са били извикани, когато стадо слонове са блокирали пътя към водопада. Три часа по-късно тялото на 3-годишен слон е забелязано в близост до основата на Хю Нарок, а наблизо са открити телата на още пет. Водопадът, известен като Хю Нарок (Водопад към ада), помни и други подобни инциденти. Сподели:", "date": "2019.10.06", "title": "Шест слона загинаха в Тайланд при опит да се спасят от водопад"}
{"url": "https://pik.bg/%D0%B4%D0%B2%D1%83%D0%B5%D1%82%D0%B0%D0%B6%D0%B5%D0%BD-%D0%B0%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0-%D0%B8%D0%BC%D0%B0-%D0%BD%D0%B0%D0%B4-30-%D1%80%D0%B0%D0%BD%D0%B5%D0%BD%D0%B8-news874892.html", "text": "Тридесет и седем души са ранени в събота, след като двуетажен автобус се преобърна в графство Девън в Югозападна Англия, съобщиха от полицейското управление в Девън и Корнуол, съобщават РИА „Новости” и БГНЕС, цитирани от Нова телевизия. \"В резултат на инцидента 37 души бяха ранени, от които осем души получиха потенциално сериозни наранявания\", гласи изявление на представител на спасителните служби. В прессъобщението на полицията се отбелязва, че лекарите са прегледали още 10 души, но те не се нуждаят от медицинска помощ. Все още не са съобщени причините за произшествието. Отбелязва се, че водачът на автобуса не е бил арестуван. Той е съдействал за разследването на причините за произшествието. Сподели:", "date": "2019.10.06", "title": "Двуетажен автобус се преобърна, има над 30 ранени"}
{"url": "https://pik.bg/%D0%BF%D1%80%D0%BE%D0%BC%D1%8F%D0%BD%D0%B0-%D0%B2%D1%8F%D1%82%D1%8A%D1%80%D1%8A%D1%82-%D1%80%D0%B0%D0%B7%D0%B4%D1%83%D1%85%D0%B2%D0%B0-%D0%BE%D0%B1%D0%BB%D0%B0%D1%86%D0%B8%D1%82%D0%B5-%D0%BD%D0%B0-%D0%BC%D0%B5%D1%81%D1%82%D0%B0-%D1%89%D0%B5-%D0%B5-%D0%B4%D0%BE-23-%D0%B3%D1%80%D0%B0%D0%B4%D1%83%D1%81%D0%B0-%D0%BD%D0%BE-%D0%B8%D0%B4%D0%B2%D0%B0-%D0%BD%D0%BE%D0%B2%D0%B0-%D0%BF%D0%BE%D1%80%D1%86%D0%B8%D1%8F-%D1%85%D0%BB%D0%B0%D0%B4-news874783.html", "text": "Атмосферното налягане днес ще се повишава, но ще се задържи по-ниско от средното за месеца. Валежите от нощта ще спират от запад на изток, като облачността от запад ще се разкъсва и намалява. Минималните температури ще са от 3 - 4 градуса на места из високите полета на Западна България, до 11-12 градуса в югоизточните райони и по морския бряг. Днес облачността ще е променлива, често намаляваща до слънчево. Сутринта на места в крайните югоизточни райони все още ще превалява. Ще бъде ветровито с умерен, в Дунавската равнина и западната част на Горнотракийската низина и временно силен запад-северозападен вятър. Максимални температури между 14 и 19 градуса, в крайните югозападни райони до 22-23 градуса. Над Черноморието облачността ще бъде променлива, по-значителна в сутрешните часове и на места по южното крайбрежие ще превали. След обяд ще се установи предимно слънчево време. Ще духа умерен запад-северозападен вятър. Максимални температури на въздуха - между 16 и 19 градуса. Температурата на морската вода е 20-21 градуса. Вълнението на морето ще бъде 2 бала. В планините ще бъде ветровито, с умерен и силен запад-северозападен вятър. Облачността ще е променлива, често намаляваща до слънчево. Сутринта в Странджа ще има превалявания в процес на спиране. Максимална температура на височина 1200 метра - около 11 градуса, на 2000 метра - около 3 градуса. В началото на следващата седмица облачността отново ще е по-често значителна и ще превалява, в понеделник - главно в Южна България, във вторник - и на изток. Вятърът ще се ориентира от североизток, втория ден в източните райони временно ще се усили. Дневните температури отново ще се понижат, повече в източните райони и максималните ще бъдат предимно между 12 и 17 градуса. Сподели:", "date": "2019.10.06", "title": "ПРОМЯНА: Вятърът раздухва облаците, на места ще е до 23 градуса, но идва нова порция хлад"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%B4%D0%BD%D0%B5%D1%81---%D1%81%D0%BA%D0%BE%D1%80%D0%BF%D0%B8%D0%BE%D0%BD%D0%B8%D1%82%D0%B5-%D0%B4%D0%B0-%D0%BD%D0%B5-%D0%BF%D0%BE%D0%B5%D0%BC%D0%B0%D1%82-%D1%80%D0%B8%D1%81%D0%BA-news874882.html", "text": "ОВЕН Разговорите ви преди обед са свързани с възможности за по-голяма печалба. Търсите упорито нови източници за доходи, но бъдете внимателни, ако решите са се възплозвате от тях. Не давайте заеми, ако нямате финансова стабилност. Не са изключени проблеми с хора от деловото ви обкръжение. Ще ги разрешите, ако действате обмислено и предпазливо. ТЕЛЕЦ В този ден се налага да разрешавате неочаквано възникнали финансови проблеми, за които не е възможно да говорите със служители от институциите. Съдбата ви поднася изпитания, за да заслужите подкрепата й. Неправилни съвети оказват влияние върху деловите срещи и разговорите, ако се доверите на всичко казано прибързано и необмислено. БЛИЗНАЦИ Всичко ви се отдава с лекота. Финансовите проблеми, породени от пословичната ви щедрост отиват на втори план. На делова среща ще ви предложат нови възможности за професионална изява. Добре обмислете действията си. Бъдете уверени в себе си, за да постигнете целта си. Не инвестирайте. РАК Очакват ви изненадващи промени. Имате възможност да разгърнете сериозна работа в съдружие с ваши нови делови партньори. Покажете на какво сте способни. Не избързвайте. Планове ви могат да се реализират, ако сте готови за сериозна работа. Не се колебайте да въведете ред на работното си място. ЛЪВ Заради прибързаност рискувате да си създадете проблеми, от които трудно ще се измъкнете. Работете спокойно и ще се справите с всичките си задължения. Днес се подчинете и се примирете със Съдбовните изисквания. Не е възможно да завършите задачите си по-бързо от отреденото време. ДЕВА Отложете важните си срещи, които и без това няма как да осъществите и не се натоварвайте с непосилна работа. Ще се наложи да оцените правилно ставащото на работното място. Ключът към успеха е вашата добросъвестност. Пазете се от начинания и работа с други хора. Внимавайте при провеждане на делови разговори. ВЕЗНИ Губите типичната си самоувереност, заради погрешни изводи, които дават резултати във ваша вреда. Не изливайте гнева на колегите си. Общуването с делови партньори ви помага да стабилизирате финансовото си състояние и да положите основите за бъдещите си успехи. СКОРПИОН Промените изобщо няма да ви харесат, защото отказвате да се примирите с поднесеното ви от Съдбата. Приемете, че няма как да промените ставащото в своя полза. Няма да постигнете нищо, ако сте агресивни и налагате мнението си с инат, граничещ с готовност за физическо насилие. Не рискувайте. СТРЕЛЕЦ В този ден се настройте за много работа, чрез която ще впечатлите както началниците си, така и всички, които до този момент сякаш пренебрегваха възможностите ви. По-добре ще бъде и за вас и за хората от професионалното ви обкръжение, ако сте естествени. Не инвестирайте, ако не сте обмислили добре целите си. КОЗИРОГ Отложете планираните задачи. Проявата на егоизъм и нетърпимостта ви към идеи, с които не сте съгласни, ще усложнят отношенията с колегите ви още преди обяд. Грешките на работното място със сигурност ще доведат до разочарование. Не се колебайте да ги признаете. ВОДОЛЕЙ Не се заемайте с мечтаните нови задачи, за да избегнете проблемите. Трудностите на работното ви място са породени от забравени грешки. Ще се справите, ако сте търпеливи. В материално отношение успехът е с вас. Не отказвайте допълнителна работа, особено ако можете да я завършите в рамките на този ден. РИБИ Предпазвайте се от кражба на документи и финансови загуби. Ако сте изнервени, трудно ще сдържате агресията си към хората около вас, които се опитват да ви ядосват. Бъдете въздържани. Не е изключено да ви замесят в интриги, които ще сринат авторитета ви. Не се колебайте да бъдете безкомпромисни. Сподели:", "date": "2019.10.06", "title": "САМО В ПИК! Топ астроложката с ексклузивен хороскоп за днес - Скорпионите да не поемат рискове, а рибите да спрат да се колебаят"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B5%D0%BA%D1%81%D0%BF%D0%B5%D1%80%D1%82-%D1%81%D1%8A%D1%81-%D1%81%D1%82%D1%80%D1%8F%D1%81%D0%BA%D0%B0%D1%89%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-%D0%B7%D0%B0-%D0%B6%D0%B8%D0%B2%D0%B5%D0%B5%D1%89%D0%B8%D1%82%D0%B5-%D0%BD%D0%B0-%D1%80%D1%8A%D0%B1%D0%B0-%D0%BD%D0%B0-%D0%B1%D0%B5%D0%B4%D0%BD%D0%BE%D1%81%D1%82%D1%82%D0%B0---%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-news874899.html", "text": "Линията на бедност в страната се вдига всяка година. Каква е разликата в доходите и нараства ли пропасдтта между бедни и богати в страната, да очакваме ли скоро нова икономическа криза. Това коментира пред Нова телевизия Петър Ганев, старши експерт в Института по пазарна икономика. „Линията на бедност в страната се вдига всяка година – коментира Ганев. - Нищо не може да промени това вдигане.  Това е един нормален измерител, показвайки къде са 20-те процента най-бедни спрямо средния българин. Движението е точно такова – 15 – 20 лв. вдигане на линията на бедност на година. Реално по доходи от заплати е ясно, че икономиката ни е фокусирана около София, индустриалните зони на София, Варна, Средногорието – Челопец, там където са мините, Пловдив. Ясни са различията в България. Северозапада няма своя голям център, който да дава високи заплати. Там са зле нещата. Разликата между Юга и Севера на страната е чувствителна. Факт е, че малките общини на Северозапад ще продължат да се обезлюдяват. Много места там реално вече са се превърнали във вилни зони.  Областните градове обаче имат своя потенциал и той изисква рестартиране на индустриалните центрове в тези райони – Плевен, около Велико Търново и Габрово. Центровете привличат работници от периферията. Например работници от Своге пътуват всеки ден на работа в София. Пловдив е също така централна зона като София. Варна – също. Плевен, Велико Търново не са такива притегателни центрове, но имат такъв потенциал, който трябва да бъде развит. В Монтана заплатите са най-ниски, а Разград е сред отличниците. Генерално, като ниво на доходи и наличие на социален живот обаче и двете места са със слаб социален живот. Така че не е толкова драматично това какъв е социалния живот, не е ключов индикатор. Хората не трябва да се залъгват, че живота ни рязко ще се промени в следващите няколко години, като доходите скочат значително. 1 700 000 души живеят на границата на бедността. Ние сме общество, което спестява, което до някаква степен е хубаво. Факт е, че в момента икономиката е в доста добро здраве. Това в крайна сметка повдига качеството на живот. Най-добре се усеща от хората които са около средната класа. Трудно се усеща обаче при тези, които са с най-ниските заплати, защото те продължава трудно да свързват двата края”. Петър Ганев коментира и доколко реални са притеснения за предстояща нова икономическа криза. „Има притеснения за нова криза особенно от Европейската и световната икономика – анализира Ганев. - Ако дойде криза, тя ще е отвън. Вижда се по света, че текущото състояние на икономиката е на плюс, но динамиката е низходяща и се върви към рецесия. Поне така изглежда. В България динамиката е възходяща, но сме близо да стане низходяща. Преди доста бързо се потопихме в кризата. В последните 20 години има ритъм. Зависи от състоянието на Европа, като доста анализитори прогнозират едно бавно и мудно свиване на растежа. Брекзит също се отразява, като дава още една допълнителна несигурност. Това е нещо, което може да даде импулс на допълнителни проблеми”. Сподели:", "date": "2019.10.06", "title": "ГОРЕЩА ТЕМА: Експерт със стряскаща статистика за живеещите на ръба на бедността - задава ли се нова икономическа криза"}
{"url": "https://pik.bg/%D0%B2%D0%B0%D1%82%D0%B8%D0%BA%D0%B0%D0%BD%D1%8A%D1%82-%D0%BF%D0%B0%D0%BF%D0%B0%D1%82%D0%B0-%D1%80%D1%8A%D0%BA%D0%BE%D0%BF%D0%BE%D0%BB%D0%BE%D0%B6%D0%B8-13-%D0%BD%D0%BE%D0%B2%D0%B8-%D0%BA%D0%B0%D1%80%D0%B4%D0%B8%D0%BD%D0%B0%D0%BB%D0%B8-news874859.html", "text": "Папа Франциск ръкоположи 13 нови кардинали, определяйки донякъде бъдещето на Римокатолическата църква, тъй като те са хора, които споделят вижданията му за социална справедливост, за правата на имигрантите и за диалог с исляма, предаде Ройтерс. Десет от 13-те епископи, издигнати на високия сан, са на възраст под 80 години, което им дава право да гласуват на конклава, избиращ новия папа. Франциск е ръкоположил до момента над половината от 128-те кардинали избиратели, което увеличава възможността следващият папа да е продължител на прогресивните му политики. За шест години Франциск е ръкоположил повече кардинали избиратели, отколкото са живите кардинали, издигнати от неговите предшественици Бенедикт Шестнайсети и Йоан-Павел Втори, взети заедно. На церемония в базиликата \"Свети Петър\" папата раздаде на новите кардинали характерната червена четвъртита шапчица с помпон (\"бирета\") и ги призова да бъдат неизменно състрадателни към другите и почтени. Географските райони, от които идват новите кардинали избиратели, отразяват желанието на Франциск да се даде повече влияние на малки национални църкви извън Европа и Северна Америка, страни в периферията на световната политическа власт. Сега близо 50 процента от кардиналите избиратели са от развиващите се страни. Сподели:", "date": "2019.10.06", "title": "ВАТИКАНЪТ: Папата ръкоположи 13 нови кардинали"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%BF%D1%80%D0%B5%D1%81%D1%82%D0%BE%D0%BB%D0%BE%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D0%B0-%D0%BD%D0%B0-%D0%B0%D0%B1%D1%83-%D0%B4%D0%B0%D0%B1%D0%B8-news874907.html", "text": "Министър-председателят е на двудневно посещение в Обединените арабски емирства. Те са важен и перспективен външнотърговски партньор на България сред страните от района на Залива. В рамките на посещението ще се търсят възможности за развитие на отношенията в сфери като цифровата икономика, образованието, културата, транспорта, енергетиката и туризма, както и по отношение на сътрудничеството във вътрешните работи и борбата срещу организираната престъпност и тероризма. Премиерът Бойко Борисов се среща днес с престолонаследника на емирство Абу Даби и заместник-върховния главнокомандващ на въоръжените сили шейх Мохамед бин Зайед Ал-Нахаян. Сподели:", "date": "2019.10.06", "title": "Борисов ще се срещне с престолонаследника на Абу Даби"}
{"url": "https://pik.bg/%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-%D0%B4%D0%BE%D0%BA%D0%B0%D1%82%D0%BE-%D0%B4%D0%B0%D0%B2%D0%B0-%D0%B8%D0%BD%D1%82%D0%B5%D1%80%D0%B2%D1%8E-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-news874896.html", "text": "Предлогааем наркодилър бе застрелян снощи в Северно Мексико, докато дава интервю на американски журналист от \"Нешънъл джиографик\", предаде Франс прес. Агенцията се позовава на изявление от днес на местните власти. Американският журналист е бил ранен при нападението. Главната прокуратура на щата Чиуауа в Северно Мексико съобщи, че журналистът е откаран в местна болница, предаде Асошиейтед прес. Прокуратурата описа ранения като \"чуждестранен\" репортер, който работел с още трима журналисти, но не посочи подробности за останалите. От изявлението на прокуратурата става ясно, че предполагаемият наркотрафикант е убит от въоръжени мъже, за които се предполага, че са членове на криминална банда конкурент. Мексико е най-опасната за журналистите страна в Западното полукълбо, отбелязва Асошиейтед прес. Според Комитета за защита на журналистите от началото на годината в страната са убити петима журналисти. Сподели:", "date": "2019.10.06", "title": "Застреляха наркодилър в Мексико, докато дава интервю на американски журналист"}
{"url": "https://pik.bg/%D1%88%D0%BE%D0%BA-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8-16-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-news874940.html", "text": "16-годишно момиче е загинало след инцидент на пешеходна пътека в Сливен, съобщиха от пресцентъра на ОДМВР – Сливен. Според информацията, в 04:00 часа тази сутрин е получен сигнал за възникнало тежко пътно произшествие на бул.”Бургаско шосе” в град Сливен. Лек автомобил „Алфа Ромео”, управляван от водач на 28 години от село Тополчане е ударил, пресичащо на пешеходна пътека, момиче на 16 години от град Сливен. В резултат на произшествието момичето е починало. Водачът е задържан за 24 часа в РУ-Сливен. Пробата за употреба на алкохол е положителна. По случая е образувано досъдебно производство. Сподели:", "date": "2019.10.06", "title": "ШОК: Пиян шофьор уби 16-годишно момиче на пешеходна пътека"}
{"url": "https://pik.bg/%D0%B2%D1%8A%D0%B7%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D0%BB%D0%BE%D0%BD%D0%B4%D0%BE%D0%BD-news874897.html", "text": "Очаква се утре да бъдат възобновени преговорите за Брекзит между Европейския съюз и Лондон, предаде Франс прес. ЕС е по-скоро на позиция, че предложенията на британския премиер Борис Джонсън с цел избягване на Брекзит без сделка са недостатъчни. Това мотивира Джонсън да разговаря вчера с лидери на страни от ЕС. Един от неговите събеседници бе финландският премиер Анти Рине, чиято страна е председател на Съвета на Европейския съюз. Рине е подчертал в разговора си с Джонсън, че е важно да бъде намерено решение в рамките на една седмица. Холандският премиер Марк Рюте заяви в Туитър, че е разговарял с Борис Джонсън и му е обърнал внимание, че във връзка с британските предложения остава да се уточнят още много важни въпроси. Според Рюте има да се свърши още много работа преди срещата на Европейския съвет на 17 и 18 октомври. Брюксел не бе очарован от новите британски предложения за Брекзит. \"Предложенията на Великобритания не могат да служат за основа за сключването на сделка\", заяви в петък говорителката на Европейската комисия Наташа Берто. Лидерите на Европейския съюз ще трябва да решат на срещата си в Брюксел на 17 и 18 октомври дали са налице необходимите условия за ново удължаване на срока за Брекзит. Борис Джонсън обаче обещава Брекзит на всяка цена да настъпи на 31 октомври. Британският вестник \"Дейли телеграф\" във вчерашен материал обръща внимание на възможността Унгария на премиера Виктор Орбан да се притече на помощ на Борис Джонсън в случай, че британският лидер бъде принуден да иска отлагане на Брекзит. За подобно отлагане е необходимо единодушното одобрение на всички държави членки и само един глас против е достатъчен за блокиране на искането. \"Засега няма искане за отлагане (на Брекзит), което значи, че няма и за какво да се спекулира\", заяви пред Франс прес източник от унгарското министерство на външните работи. Сподели:", "date": "2019.10.06", "title": "Възобновяват преговорите за Брекзит между ЕС и Лондон"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D1%81%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B8-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0%D1%82%D0%B0-%D0%B2%D0%B5%D1%87%D0%B5-%D0%BD%D0%B5-%D0%B5-%D0%BC%D0%B5%D0%BA%D0%B0-%D0%B4%D1%80%D0%BE%D0%B3%D0%B0-%D0%B0-%D0%B3%D0%BC%D0%BE-%D0%B8-%D0%B2%D0%BE%D0%B4%D0%B8-%D0%B4%D0%BE-%D1%88%D0%B8%D0%B7%D0%BE%D1%84%D1%80%D0%B5%D0%BD%D0%B8%D1%8F-news874790.html", "text": "Съвременната марихуана вече не е \"мека\" дрога, тя е генномодифицирана, активното й вещество е между 10% и 50% и употребата й води до шизофрения. Това заяви началникът на клиниката по токсикология във Военноморската болница във Варна проф.Снежана Златева. Тя е сред участниците в кампанията \"Православните семейни ценности срещу новите дроги\", която започна в крайморския град. Организатор на инициативата е сдружение \"Отвори очи\" с финансовата подкрепа на общината. Средствата са отпуснати по линия на споразумението между кметството и Варненската и Великопреславска митрополия, съобщи БТА. Златева допълни, че най-много интоксикации се получават при употребилите амфетамини, метаамфетамини и екстази. Това е най-популярната сред младежите дрога, а често води до свръхагресия и развиване на психози, обясни експертът. По думите й се стига и до свръхвъзбуда на целия организъм, което причинява инсулти и инфаркти. През последните две години Варна е залята от евтини наркотици, а много от потърпевшите родители споделят, че те се произвеждат в нелегални домашни лаборатории, допълни Златева. Тя отчете още, че около 40% от зависимите правят опити за самоубийство. Проблем са и т.нар. дизайнерски дроги, които се синтезират по химичен път и не е ясно съдържанието им, допълни д-р Божидар Чукурланов. Според него много от тези наркотици се разпространяват чрез интернет, а когато употребилите ги стигнат в болница, лекарите не са наясно как да ги лекуват, макар че се сблъскват с такива случаи ежедневно. Борбата с дрогата е най-жестока и всъщност е с греха, каза Варненският и Великопреславски митрополит Йоан. По думите му наркотиците са изтънчен сатанизъм, който погубва много животи. Разрешаването на този проблем не е по възможностите на отделния човек и Светата църква трябва да даде своето в тази борба, посочи владиката. Тази зависимост е много сложна и натрапчива, имаме случаи, когато човекът минава през изповед неведнъж, а после отива и взема своя наркотик, каза още митрополит Йоан. Според него проблемът е, че ако предишните наркотици са били до някаква степен поносими, макар и те да са рушили човешката личност, то съвременните са дълбоко убийствени. Те не дават време за реакция, а просто унищожават човека, посочи владиката. И уточни, че подкрепя кампанията, защото тя дава шанс да се чуе гласът на тези, които се сблъскват ежедневно с проблема. Може би за зависимите е нужен \"по-манастирски\" начин на живот, с контрол от много страни и много органи, посочи още владиката. Сподели:", "date": "2019.10.06", "title": "Експерти са категорични: марихуаната вече не е \"мека\" дрога, а ГМО и води до шизофрения"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%B4%D0%BD%D0%B5%D1%81-%D0%B7%D0%B0%D1%80%D0%B0%D0%B4%D0%B8-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BC%D0%B0%D1%87-news874933.html", "text": "От Столична община ввеждат временна организация на движението в София днес заради футболен мач, съобкават от пресслужбата на Общината. Във връзка с провеждането на футболната среща от Втора лига между ЦСКА 1948 и Черноморец (Балчик) на Национален стадион „Васил Левски” се забранява престоят и паркирането на превозни средства на моста пред стадиона от 15:00 часа до 20.00 часа. Изключение се прави само за автомобилите на участниците в мероприятието. От 17:30 часа до приключване на футболната среща, при необходимост и по преценка на ръководството на СДВР може да се забрани влизането на пътни превозни средства в двете посоки, с изключение на автобусите на масовия градски транспорт по: - ул. „Ген. Гурко” между бул. „Васил Левски” и бул. „Евлоги и Христо Георгиеви”; - бул. „Евлоги и Христо Георгиеви” между пл. „Орлов мост” и бул. „Черни връх”; - бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. Двубоят започва в 18:00 часа. Сподели:", "date": "2019.10.06", "title": "Важно: Промени в движението в столицата днес заради футболен мач"}
{"url": "https://pik.bg/%D0%BF%D1%80%D0%BE%D1%84-%D1%82%D0%BE%D0%B4%D0%BE%D1%80-%D0%BA%D0%B0%D0%BD%D1%82%D0%B0%D1%80%D0%B4%D0%B6%D0%B8%D0%B5%D0%B2-%D1%81-%D0%BE%D0%BF%D0%B0%D1%81%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B2%D0%B8%D0%BB%D0%BD%D0%B5%D0%B5%D1%89%D0%B8-%D0%B5%D1%81%D0%B5%D0%BD%D0%BD%D0%B8-%D0%B2%D0%B8%D1%80%D1%83%D1%81%D0%B8-%D1%83-%D0%BD%D0%B0%D1%81-news874937.html", "text": "В момента доминират особено в големите областни градове респираторни вируси, които са характерни за началото на есента и се появяват обикновено есенно време или в края на пролетта. Това каза директорът на Центъра за заразни и паразитни болести проф. д-р Тодор Кантарджиев в ефира на радио \"Фокус\". „В момента докладвам доказаната в националната референтна лаборатория инфекция на горните дихателни пътища е причинената от риновируси инфекция. Риновирусите са група вируси, които са много дребни по размер, без покривка и те се унищожават с дезинфекционни средства, най-добре кърпички с хлорхексидин. Характерно за риновирусите, които в момента циркулират в град София, Пловдив, Стара Загора и други областни центрове, най-често са взривовете, които причиняват в детски колективи и в училищата. Също така по месторабота се забелязват случаи на тези инфекции“, обясни още той. „Инфекцията се характеризира с един инкубационен период от заразяването до проявата на инфекцията, който обикновено е от два до четири дни. Характерно за тази инфекция е, че не се разпространява по въздушно-капков път, колкото чрез мръсните ръце“, допълни той. „Характерно за проявите на тази инфекция е силна хрема, болки по гърлото и кашлица. Тази кашлица отзвучава при здрави, млади хора за около седмица, но 25 % от хората кашлят две седмици. Характерно за тази инфекция е, че предразполагащи фактори като хронични белодробни заболявания или някакъв имунен дефицит може да предизвика кашлица повече от две седмици“, каза още проф. Кантарджиев. Сподели:", "date": "2019.10.06", "title": "Проф. Тодор Кантарджиев с опасни новини за вилнеещи есенни вируси у нас"}
{"url": "https://pik.bg/%D1%83%D1%87%D0%B0%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%B4%D0%B0-%D1%87%D0%B0%D1%82%D1%8F%D1%82-%D0%B2-%D0%BD%D0%B5%D1%82%D0%B0-news874857.html", "text": "Регионалната библиотека „Пенчо Славейков“ във Варна ще продължи да организира курсове по компютърна грамотност за възрастни хора и през есенно-зимния сезон. Всички желаещи да се включат могат да заявят това в Отдел „Изкуство“, където се провеждат заниманията. Това каза директорът на библиотеката Радка Калчева, цитирана от \"Фокус\". По думите й, следващият курс най-вероятно ще се проведе през ноември. Според нея обаче хората, които имат желание да бъдат обучени, все повече и повече намаляват. „Знаете, че информационните технологии навлязоха малко или много в дома и част от хората вече са подготвени. Ние не сме прекъснали инициативата. Тази година през пролетта проведохме четири курса“, добави тя. Сподели:", "date": "2019.10.06", "title": "Учат пенсионери да чатят в нета"}
{"url": "https://pik.bg/%D0%B5%D1%82%D0%BE-%D1%81-%D0%BA%D0%BE%D0%BB%D0%BA%D0%BE-%D1%81%D0%BA%D0%B0%D1%87%D0%B0%D1%82-%D0%B8%D0%B7%D0%BA%D1%83%D0%BF%D0%BD%D0%B8%D1%82%D0%B5-%D1%86%D0%B5%D0%BD%D0%B8-%D0%B7%D0%B0-%D1%82%D1%8E%D1%82%D1%8E%D0%BD%D0%B0-news874905.html", "text": "Започна изкупната кампания на тютюна от едролистната сортова група „Бърлей“ - реколта 2019 година. Изкупните цени са с около 10-15 % по-високи, в сравнение с миналата година. Това обяви председателят на Националната асоциация на тютюнопроизводителите в България Цветан Филев, цитиран от БНР. „Стопани от общините Тутракан и Дулово вече предадоха първите си количества тютюн от реколта 2019 г. Средната цена за килограм тютюн от сортовата група „Бърлей“ миналата година е била 3.05 лв., а тази седмица стопаните продадоха първите си количества на цени 3.30 – 3.40 лв.”, каза Филев. „От конкуренцията, която ще се получи заради по-малките количества, между търговските оператори и на фона на по-доброто качество – тази ситуация работи в полза на българските тютюнопроизводители. Казвам го с уговорката да не разчитат някой друг да им свърши работата, а самите те – тютюнопроизводителите, трябва, заставайки на кантара на пункта за продаване на тютюнева суровина, първо да следят кантара, да следят и за окачествяването и да защитят труда, който са положили през цялата стопанска 2019 година“, добави той. Девет са фирмите, които имат сключени договори със стопани от региона. Търговците са задължени да преведат средствата на производителите в срок до 30 дни след изкупуването на тютюна, припомни още Цветан Филев. Сподели:", "date": "2019.10.06", "title": "Ето с колко скачат изкупните цени за тютюна"}
{"url": "https://pik.bg/%D0%B4%D0%B2%D0%B0%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news874954.html", "text": "Двама души са откарани за преглед в болница след пътен инцидент на столичната ул. „Черковна“ в София, съобщиха от пресцентъра на МВР, цитирани от „Фокус”. При инцидента автомобил се е обърнал по таван. Сигналът е подаден в 10:50 часа. Предстои изясняване на обстоятелствата около пътнотранспортното произшествие. Сподели:", "date": "2019.10.06", "title": "Двама пострадали при пътен инцидент в столицата"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%B8%D0%B5%D0%BC-%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%BF%D1%80%D0%B8%D0%B5%D0%BC%D0%BD%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B2-%D0%B4%D0%BE%D0%B1%D1%80%D0%B8%D1%87%D0%BA%D0%BE-news874912.html", "text": "Прием на документи за набиране на кандидати за приемни семейства започва в общините Добрич и Добричка, съобщава БНР. Те се подават към областния екип по приемна грижа. С приоритет ще се приемат документи на кандидати, които желаят да се грижат за деца с увреждане, деца от 0 до 3 години и от 3 до 12 години. Проучването и оценката на възможностите на желаещите да предоставят социалната услуга „Приемна грижа“ ще продължи до четири месеца. Всички професионални приемни семейства се назначават на граждански договор и са финансово обезпечени в периода, в който полагат грижи за приемно дете. Ще се приемат и заявления на кандидати, които желаят да се грижат за две деца в семейството си. Всеки желаещ да кандидатства или да получи повече информация може да се обърне към Областния екип по приемна грижа. Проектът се финансира от Оперативната програма „Развитие на човешките ресурси“, съфинансирана от Европейския съюз. Сподели:", "date": "2019.10.06", "title": "Започва прием на кандидати за приемни семейства в Добричко"}
{"url": "https://pik.bg/%D0%BF%D1%80%D0%BE%D1%84-%D0%BE%D0%B3%D0%BD%D1%8F%D0%BD-%D0%B3%D0%B5%D1%80%D0%B4%D0%B6%D0%B8%D0%BA%D0%BE%D0%B2-%D0%BD%D0%BF%D0%BA-%D0%B5-%D0%BB%D0%B0%D0%BC%D0%B0%D1%80%D0%B8%D0%BD%D0%B0-%D1%81-%D0%BC%D0%BD%D0%BE%D0%B3%D0%BE-%D0%B4%D1%83%D0%BF%D0%BA%D0%B8-%D0%BE%D1%82-%D0%BD%D0%B5%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82%D0%B8-%D0%BF%D1%80%D0%BE%D0%BC%D0%B5%D0%BD%D0%B8-news874964.html", "text": "В основната си част Наказателно-процесуалният кодекс (НПК) е една ламарина с много дупки, с непрекъснати промени, с непрекъснати поправки на поправките, с непрекъснат натиск да се правят нови и нови промени съобразно конкретна ситуация в конкретен казус.  Това каза пред БНР проф. Огнян Герджиков, бивш председател на Народното събрание и служебен премиер през 2017 година. „Ако на всеки конкретен случай реагираме по някакъв начин, то това не е законодателство – коментира проф. Герджиков. - Това е нещо, което е различно от устойчивостта, която се изисква за всяка нормална правова държава”. Според проф. Герджиков непрекъснатите промени в законите не са само в областта на наказателното право. „Това е нещо, което е в състояние да ме вбеси – призна той. - Не знам защо у нас се смята, че Народното събрание трябва да действа като корпус за бързо реагиране. Закони не се правят така. Народната воля не трябва да се слуша безпрекословно по всички въпроси“. По думите на проф. Герджиков професионализмът у нас не е на почит и е в криза. „В много направления се действа аматьорски и това взема връх, дори в законодателството – категоричен бе той. - Сега всичко е спонтанно. Трябва да има стабилност, предвидимост. Затова и инвеститорите бягат от България, защото тук по средата на играта правилата се сменят“. Проф. Огнян Герджиков заяви, че е съвсем оправдано да се направи опит да се изработи нов Наказателен кодекс. „Стана ясно, че НК е от 1968 година. В общата му част почти няма какво да се пипа – каза проф. Герджиков. - Но там, където са отделните видове престъпления, там е изключителен хаос, пълен с вътрешни противоречия и с кръпки. Но това е дългосрочна задача, която трябва да бъде изпълнена от сериозна група от професионалисти, да се направят публични обсъждания. Големите закони на демократичните държави се правят много години, а не за броени дни и месеци“. Сподели:", "date": "2019.10.06", "title": "Проф. Огнян Герджиков: НПК е ламарина с много дупки от непрекъснати промени"}
{"url": "https://pik.bg/%D1%87%D0%B5%D1%82%D0%B8%D1%80%D0%B8-%D0%B6%D0%B5%D1%80%D1%82%D0%B2%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%B1%D0%B0%D1%80-%D0%B2-%D0%BA%D0%B0%D0%BD%D0%B7%D0%B0%D1%81-%D1%81%D0%B8%D1%82%D0%B8-news874968.html", "text": "Мъж влезе в бар в американския град Канзас Сити, Мисури, и откри стрелба, съобщи телевизионният канал „Фокс 4”, цитирани от „Дарик”, като се позовава на информация от полицията. Според данните, загинали са четирима  човека. Говорител на местната полиция заяви пред канала, че мъжът е стрелял по девет души общо, четирима от които са загинали. Инцидентът е станал през нощта в 01:30 часа (06:30 ч. централно гринуичко време). \"Девет изстрела, четирима загинали на кръстовището на 10-та улица и Централно авеню\", каза Томас Томашич от Градското управление на полицията в Канзас и добави, че заподозреният все още не е арестуван. Сподели:", "date": "2019.10.06", "title": "Четири жертви при стрелба в бар в Канзас Сити"}
{"url": "https://pik.bg/%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D1%81%D0%BA%D1%80%D0%B8%D0%BD%D0%B8%D0%BD%D0%B3-%D0%B7%D0%B0-%D0%B4%D0%B8%D0%B0%D0%B1%D0%B5%D1%82%D0%BD%D0%B0-%D1%80%D0%B5%D1%82%D0%B8%D0%BD%D0%BE%D0%BF%D0%B0%D1%82%D0%B8%D1%8F-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0-news874917.html", "text": "У нас липсва ранна профилактика на очните заболявания и данни за засегнатите хора с диабетна ретинопатия и макулна дегенерация. Това заяви пред БНР завеждащият Първо очно отделение на Александровска болница д-р Станислава Костова. В помощ на пациентите и по повод 8 октомври  - Международният ден на зрението, в периода 7 - 11 октомври в Клиниката по очни болести на Александровска болница ще се проведе безплатен очен скрининг за откриване на диабетна ретинопатия и макулна дегенерация. „Всички деабетици, които са с диабет тип 1 повече от 10 години, подлежат на задължителен ежегоден скрининг и преглед от офталмолог – разясни доктор Станислава Костова. - При диабетиците тип 2, каквито са възрастните диабетици – това е възрастният диабет, веднага след диагностицирането на диабета – не трябва да се чака 10 години, не трябва да се чака някакъв скрит период, защото диабетната ретина пък и усложненията действат по отношение ретината и кръвоносните съдове там“. Сподели:", "date": "2019.10.06", "title": "Безплатен скрининг за диабетна ретинопатия в столичната Александровска болница"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BC%D1%8A%D0%BB%D0%BD%D0%B8%D1%8F-%D0%B2-%D0%BF%D0%B8%D0%BA-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D1%86%D1%81%D0%BA%D0%B0-%D0%BA%D0%B0%D0%BA%D1%8A%D0%B2-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC-%D1%80%D0%B5%D1%88%D0%B0%D0%B2%D0%B0-%D0%B3%D0%B0%D0%BD%D1%87%D0%B5%D0%B2-%D0%B8-%D0%BC%D0%BE%D0%B6%D0%B5-%D0%BB%D0%B8-news874748.html", "text": "- В никакъв случай. Смятам, че \"червената\" публика е достатъчно интелигентна, а и тежките, драматични изпитания, които й се случиха през последния четвърт век са повод за едно помъдряване и раздяла с максимализма, който бе характерен за \"армейската\" общност в продължение на много години, преди 31-кратните шампиони да се окажат изкупителна жертва на прехода. Не е необходимо надълго и нашироко да аргументирам тази си мисъл. Не е трудно за аудиторията да се досети какво имам предвид - от извращенията на всевъзможни мутри срещу футболисти на ЦСКА, през съдийския произвол, през отменения автогол на Легендата, през отнетия шампионски лиценз с 16 точки разлика, та да стигнем до фалита на предишното акционерно дружество, чиито задължения изглеждат като детска играчка на фона на десетките милиони пасив на \"Герена\" обявени не толкова отдавна от новият изпълнителен директор Павел Колев. Но така или иначе животът продължава и няма защо да се връщаме непрекъснато към миналото. Идеята ми е, че \"червената\" общност в своето мнозинство, според мен, би трябвало да е помъдряла, да е претръпнала от толкова много изпитания, да се е освободила от излишни илюзии, да е притъпила своя исторически максимализъм и да се е въоръжила с реализъм, без който не може. Тази прелюдия води към отговора на въпроса за това как би бил посрещнат един треньор, който не е клубна легенда. Веднага, колега Илиев, казвам, че всеки наставник, който донесе титла на ЦСКА и европейски пробив ще бъде признат за нова клубна легенда без значение от неговата биография. Достатъчно е да си спомним, че външни хора за \"Българска армия\" до влизането им на митичния стадион като Георги Василев и Миодраг Йешич бяха приети, признати и изпратени с благодарност от \"червената\" общност независимо, че бяха формално погледнато външни хора за клуба. От друга страна не една и две от т.нар. легенди се провалиха и донесоха значителни неприятности на тези, които са ги аплодирали в продължение на години. Смятам, че \"армейските\" привърженици ще дадат вот на доверие на всеки, в чиято работа видят белези на амбиция, професионализъм и уважение към историческата институция ЦСКА. - Напълно съм съгласен с вас, колега Илиев. И с прелюдията, и с финалната част на тезата. А именно, започвам с това, че положителните неща около ЦСКА се случват с една последователност - и връщането на емблемата и активите в собствения им дом. И подобренията на базата в Панчарево. И процесът около реновирането на \"Армията\". Всичките тези прекрасни неща, за които \"червените\" привърженици можеха само да мечтаят през изминалите години, стават факт едно след друго. Благодарение на Гриша Ганчев и неговите партньори в управлението на клуба. Защото е ясно, че без силната воля, без мотивацията и без свръхусилията на силния човек на \"Българска армия\" едва ли биха могли да се постигнат тези оптимистични промени. Достатъчно е да си спомним какви усилия положи и какъв неистов дискомфорт от всякакъв характер преживя г-н Ганчев докато съхрани клуба, който бе пред унищожение след фалита на предишното АД. За да върне ЦСКА в елита със спечелена купа от В група, да възстанови клуба като работеща структура, да осигури на \"червените\" фенове един приличен отбор, който през последните 3 години финишира със значителна преднина пред вечния съперник от \"Герена\". Да припомним и истерията около търговете за емблемата, всичките проблеми около спортно-техническата база, отношенията с държавата, концесиите, проектите за бъдещето и т.н. Наистина е извървян един огромен път благодарение на г-н Ганчев, неговият партньор в управлението г-н Инджов и хората, с които работят. Това не може да се отрече, напротив, това е най-хубавото, което се е случвало на ЦСКА през последния четвърт век. Но веднага преминавам към втората част от вашата риторична теза - въпрос. А именно за спортно-техническата криза от началото на този сезон. Да, факт е, че тимът се намира, преживява и още не е преодолял сериозна спортно-техническа криза, която се очерта още от първия кръг на първенството, когато бе допуснат абсурдния хикс на Борисовата градина срещу Етър ако не ме лъже паметта. След това дойде загубата като домакин от Черно море и т.н. В крайна сметка, според мен, от юли месец досега това са 100-ина дни, достатъчно време за преценка и на правителства, и на политици, и на спортисти. Един символичен Рубикон за оценка на обществените фигури, за тези 100 дни ЦСКА направи не повече от 2-3 добри мача, даже бих казал полувремена. Второто полувреме на \"Армията\" срещу Титоград, мача срещу Осиек в Хърватска и по едно полувреме срещу Лудогорец и Левски. Това според мен е активът от 100-ина дни насам за 31-кратните шампиони на терена. Докато пасивът се измерва със споменатото равенство с Етър, хикса с Дунав, загубата от \"моряците\" насред \"Българска армия\", мъките срещу всеки съперник от елита и така до последната загуба под Аязмото. Така, че каквито и критични думи да се кажат за спортно-техническото състояние на \"червените\" от началото на сезона, те ще бъдат основателни. - Никога не може да се случи подобно нещо, колега Илиев. Тъй като ако ще Шампионската лига да спечелят еничарите от споменатия клуб, те ще си останат продажници и предатели на \"армейската\" футболна идея. Но най-напред трябва да върнат емблемата, която неправомерно са си присвоили. И кой ще тръгне от \"червената\" общност след тях освен 100-ината им клакьори, които може би са и по-малко. При положение, че е ясно, че този втори Синод е финансиран и подържан медийно от най-големите душмани на ЦСКА, които очакваха с нетърпение кончината на 31-кратните шампиони. Е, за тяхно неудоволствие, намери се Гриша Ганчев и успя да съхрани отбора, публиката, традицията, историята и институцията ЦСКА. Така, че още веднъж казвам, каквито и спонсори да имат, колкото и да им помагат с всевъзможни медийни и задкулисни хватки, според мен, няма как тези самозванци да просъществуват. Колега Тервел, не ви ли се струва, че става дума за един нонсенс, който потвърждава моите думи за изкуствения инкубатор, в който са поставени еничарите? Разтворете някои от основните медии и ще видите, че за това ГМО се пише повече отколкото за Манчестър Юнайтед. Кого го интересува извън тези 50, 100, нека да са 200 човека, които са около тази измислена формация? Отговорете си на въпроса с каква цел враговете на ЦСКА помпат това у******* творение? Отговорът е много прост, за да се задават такива въпроси каквито вие ми поставяте и да се дразни \"червената\" общност. Тя не може да бъде разединена. Защото ако имаше разединение, то трябваше да се е случило в изминалите 4 години - 4 пъти и половина. А виждаме, че \"армейската\" общност в своята абсолютна цялост, без статистическата еничарска грешка, си е със своя любим отбор и в болка, и в радост. - Напълно съм съгласен и смятам, че следващият наставник би трябвало да продължи с налагането на играчи като Турицов, който се появи през последните месеци и завоюва абсолютно място в отбора, макар че не бе навършил още 20 години. Така, че независимо от обвиненията към Люпко Петрович, че не залага на млади футболисти, не може да се отрече, че се появи Иван Турицов. В период, в който носителят на КЕШ от 91-а година бе в ролята или на консултант, или на старши треньор, но така или иначе беше свързан със спортно-техническата работа на \"Армията\". Валентин Антов, според мен, трябва да намери по-активно присъствие на терена, така както и безспорният талант Митко Митков, който с уникалния си гол срещу Етър ако не ме лъже паметта и в още 2-3 случая доказа на какво е способен. Да си спомним само какви попадения отбеляза в юношеския национален отбор това момче. И по този начин ЦСКА не само ще наложи едни много добри спортно-технически, трансферни опции за бъдещето, но ще укрепи българското ядро на тима, което е изключително важно. И никак не е случайно, че в тази тъжна за \"червените\" като цяло есен до този момент на терена, най-добре се представят българските играчи Кристиян Малинов и Петър Занев неслучайно повикани и в националния тим. - Приложим е, разбира се. Връщам лентата малко по-назад в началото на новия век, ако не се лъжа 2001-а година, когато ЦСКА елиминира изключителния тим на Шахтьор Донецк с доминиращо присъствие от 7-8 българи, ако не и повече. Още по-близо до наши дни, а именно точно преди десетилетие \"армейците\" отстраниха мултимилионната селекция на Динамо Москва, след победа насред руската столица, с почти изцяло български състав. Така, че е напълно възможно да се постигне това, което прави Славия Прага, или което осъществяват с продължение на години Цървена звезда и Партизан Белград. Но за тази цел ЦСКА трябваше и трябва да реши фундаментални структурни, организационни проблеми. Като клубното устройство, функционирането на базата, школата, Панчарево, \"Армията\". Да затвори страницата с тази абсурдна на пръв поглед одисея с емблемата и активите на ЦСКА, тъй като те винаги ще си бъдат на \"Българска армия\" и защото гарант за тях е \"червената\" общност, която ги носи в главите и сърцата си. Без значение от всякакви юридически, търговски и тем подобни процедури. Но така или иначе нахвърлях отново няколко фундаментални проблема, които ЦСКА решава в движение откакто Гриша Ганчев се зае с реанимацията и възраждането на клуба. Няма да е лесно, процесът е мъчителен, разбирам \"армейската\" общност и аз се измъчвам от същите хамлетовски въпроси. Но ще трябва търпение докато се преодолее това страшно наследство от предишните собственици, които докараха клуба до В група. Така, че за мен \"червената\" общност има нужда от зрялост, търпение и конструктивно мислене. И тук е моментът да призова привържениците на 31-кратните шампиони да се мобилизират и да се върнат масово на \"Армията\". Така както го направиха за мачовете от евротурнирите това лято. Защото именно те са гаранция за оцеляването и бъдещето на ЦСКА. Ако тази общност не беше излъчила 35 000 червени сърца през май 2016-а година на финала за Купата на Националния стадион, едва ли клубът щеше да оцелее. Тъй като тогава силните на деня в държавата и в БФС оцениха огромния обществен капацитет и протестен потенциал на привържениците на ЦСКА. И проявиха разбиране за завръщането на 31-кратните шампиони в елита. Освен това да си кажем нещата съвсем откровено без ЦСКА, същото важи и за другия исторически колос Левски, просто българският футбол престава да съществува. - При всички случаи тези акценти, които откроих около устройство на клуба, базата, формалното връщане на активите, развиването на школата, европейският подход към организацията и т.н. Всичко това рано или късно ще даде положителен резултат. Не мога да се ангажирам със срокове, едва ли някой би го направил. Но от гледна точка на тези организационно-административни, инфраструктурни опции мисля, че ЦСКА ще има добро бъдеще. Разбира се всичко това не би имало смисъл ако \"червеният\" отбор не се върне на своето историческо място на върха на българския футбол и в ролята си на един много достоен европейски фактор. Така, че вече втората точка е свързана и с вашия въпрос за спортно-техническото състояние на 31-кратните шампиони. Сигурен съм в добрата съдба на ЦСКА като клуб, но не знам кога отборът ще се върне на своето място като игра, класа, класиране, европейско представяне. Уви, не винаги един спортен тим се припокрива с организационната дейност на своята клубна рамка. Сподели:", "date": "2019.10.06", "title": "ФУТБОЛНА МЪЛНИЯ В ПИК: Какво се случва с ЦСКА, какъв огромен проблем решава Ганчев и може ли да се разцепи рязко \"червената\" общност - Жоро Атанасов с невероятни разкрития"}
{"url": "https://pik.bg/%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82-25-%D0%B3%D0%BE%D0%B4%D0%B8%D1%88%D0%B5%D0%BD-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%BF%D0%B5%D1%82%D0%B8%D0%BC%D0%B0-%D0%B4%D1%83%D1%88%D0%B8-%D0%B2-%D0%B0%D0%B2%D1%81%D1%82%D1%80%D0%B8%D1%8F-news875017.html", "text": "Петима души бяха убити в австрийския курортен град Кицбюел, съобщиха от австрийската полиция. Оттам уточниха, че извършителят е 25-годишен мъж, който вече е задържан. Престъплението е извършено тази нощ в тиролския зимен курорт. Според местните медии убиецът е нахлул в дома на бившата си приятелка и е застрелял с огнестрелно оръжие петима души - бившата си приятелка, нейният нов приятел, родителите й и брат й. След тежкото престъпление мъжът сам се предал на силите на реда, уточняват от вътрешното министерство на страната. Сподели:", "date": "2019.10.06", "title": "ОТ РЕВНОСТ: 25-годишен застреля петима души в Австрия"}
{"url": "https://pik.bg/%D0%BC%D0%B5%D0%BA%D1%81%D0%B8%D0%BA%D0%BE-%D0%BE%D1%82%D1%82%D0%B5%D0%B3%D0%BB%D1%8F-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BF%D0%BB%D0%B0%D1%81%D0%B8%D0%B4%D0%BE-%D0%B4%D0%BE%D0%BC%D0%B8%D0%BD%D0%B3%D0%BE-news874958.html", "text": "Легендарният испански тенор Пласидо Доминго бе отличен вчера с мексиканската награда „Батута“, но оперният ас отсъстваше от церемонията в Мексико на фона на обвиненията срещу него в сексуален тормоз, съобщава „Франс Прес”, цитирани от  „Дарик”. Оперната суперзвезда е обвинен от 20 жени за насилствени целувки, докосвания и сексуални набези в инциденти през 80-те години на миналя век. Той бе избран през май за първи носител на наградата, но два дни преди церемонията по награждаването организаторите заявиха, че са решили да оттеглят наградата, докато скандалът не бъде изяснен. Те обявиха, че Доминго няма да се появи лично, а вместо това той се обърна към присъстващите в записан видеоклип. \"Много съжалявам, че не мога да присъствам тази вечер, но изпращам този поздрав с цялата ми любов и благодаря на организационния комитет\", каза Доминго, не споменавайки твърденията срещу него. Наградата идва, след като Доминго, на 78 г., подаде оставка в сряда като генерален директор на операта в Лос Анджелис, като на практика прекратява кариерата си в САЩ. Той също се оттегли миналата седмица от всички представления в Нюйоркската столична опера. Няколко други оперни зали в САЩ отмениха концерти с участието му заради обвиненията в сексуален тормоз. „Кралят на операта“ твърди, че „всичките му отношения и връзки винаги са били доброволни и по взаимно съгласие“. Кариерата на Доминго продължава да процъфтява в Европа, дори след като е затруднена в Съединените щати. Той проведе концерти това лято в Австрия и Унгария и има предстоящи концерти в Цюрих и Москва. Във видеосъобщението си Доминго заяви, че се надява скоро да пътува до Мексико и да изнесе концерт, за да отбележи шестте десетилетия от дебюта си в столичния „Паласио де Белас Артес“. Наградата „Батута“, която организаторите се надяват да се превърне в годишно отличие,  ще бъде присъдена на 16 почетни лица, включително британския композитор Майкъл Ниман, мексиканското сопрано Мария Луиза Тамес и мексиканския диригент Енрике Батис, който също е изправен срещу обвинения в сексуални посегателства. Сподели:", "date": "2019.10.06", "title": "Мексико оттегля престижна награда за Пласидо Доминго"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-%D0%B6%D0%B8%D0%B2%D0%BE%D1%82-%D0%B2-%D0%BD%D0%B5%D0%BF%D1%80%D0%BE%D0%B3%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D1%8A%D0%BB%D0%B1%D0%B8%D0%BD%D0%B8-%D0%BD%D0%B0-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-news874724.html", "text": "В Черно море под 150-200 метра дълбочина има слоеве сероводород, съобщава информационна агенция ТАСС. Дълго време се смяташе, че там няма живот. Многогодишни изследвания на учени от Института по биология на южните морета показаха, че това не е така. Там има различни организми и дори пасажи от риба, които са обект на промишлен риболов. По време на дълбоководна експедиция биолози за първи път се натъкнали на плътно струпване на малки дънни организми – мейобентос. Сходни резултати те постигнали в пограничен слой около крайбрежието на Турция, Крим и Кавказ. И това не е всичко. Там, където в преходната зона (при която водата се смесвала със сероводорода) имало дъно, учените открили и пасажи риба – мерланг и цаца. Открити са също така медузи и гребенести (морски животни с желеобразно тяло, които се придвижват с помощта на ресни). Сподели:", "date": "2019.10.06", "title": "МИСТЕРИЯ: Откриха живот в непрогледните дълбини на Черно море"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B8%D0%B6%D1%82%D0%B5-%D1%81-%D0%BA%D0%BE%D0%B3%D0%BE-%D0%BA%D1%83%D0%BF%D0%BE%D0%BD%D1%8F%D1%81%D0%B2%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news873965.html", "text": "Мая Манолова е преустановила ходенията в салона на личната си фризьорка Петя Тоткова и вече я канела да ѝ прави сешоар в дома си, издават близки до кандидатката за кмет на София. Оказва се, че отношенията между двете дами са повече от професионални и през последните 5 години коафьорката е сред най-приближените до Манолова хора. „Ретро“ се сдоби с уникални кадри от женските партита на бившата омбудсманка, която обича да посещава класни ресторанти в компанията на антуража, грижещ се за визията ѝ. На по бутилка вино Мая се събира, освен с фризьорката си, и с популярната сред звездите гримьорка Биляна Симеонова. Тя е човекът, на когото Манолова се доверява за макиажа си за всеки по-важен повод – официални снимки за кампании, тв изяви и дори за сватбата си с Ангел Найденов през 2016 г. Въпреки че кандидатката за кметския стол на столицата имала топли отношения със стилистките си, все пак си заплащала като редови клиент всяка услуга. Проста справка показва, че само за година Манолова пръска средно по 12 450 само за изрядната си прическа. Справка с ценоразписа на фризьорката ѝ Петя сочи, че измиване и сешоар на косата, каквито стана ясно, че Мая си прави всеки ден (а не два-три пъти седмично), с изключение на някои уикенди, струват по 50 лева. Прическите за по-специални случаи не влизат в грандиозната сума, равняваща се на 56 минимални пенсии, или средствата, които обикновеният български пенсионер получава приблизително за 5 години. Макар коафьорката на Манолова да ѝ се пише първа приятелка и поддръжничка, вече е побързала да се възползва от шумотевицата около фризурите на ВИП клиентката си, за да си направи безплатна реклама. От близо седмица в официалната страница във „Фейсбук“ на салона на Петя, която е възпитаничка на стилист Капанов, вървят непрестанни реклами на студиото за красота, хвалещи златните ѝ ръце и увещаващи потребителите на социалната мрежа да си запишат час там. Сподели:", "date": "2019.10.06", "title": "САМО В ПИК И \"РЕТРО\": Вижте с кого купонясва Мая Манолова (СНИМКИ)"}
{"url": "https://pik.bg/%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B5-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82e-%D0%BE%D1%82%D0%BA%D0%B0%D0%B7%D0%B0%D0%BB-%D1%81%D0%B4%D0%B5%D0%BB%D0%BA%D0%B0-%D1%81%D1%8A%D1%81-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0---%D0%BD%D0%B5-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%BF%D1%80%D0%B8%D0%B7%D0%BD%D0%B0%D0%B5-%D0%B7%D0%B0-%D0%B2%D0%B8%D0%BD%D0%BE-news874801.html", "text": "Митьо Очите е отказал предложение от Специализираната прокуратура да се признае за бос на дрогата по морето и тартор на банда, рекетирала в Слънчев бряг, Несебър и Бургас. Приближени до Морския Ал Капоне разкриха, че още преди 2 месеца Димитър Желязков е бил офериран от прокурори да признае вината си и срещу това да се сдобие с минимална присъда от 5 години лишаване от свобода, пише столичен седмичник. Очите категорично е отхвърлил предложения му вариант да сключи споразумение със Специализираната прокуратура. Маститият гангстер бил на мнение, че преди няколко години, когато се съгласил да признае, че е наркобос, държавното обвинение го прецакало и стартирало конфискация на част от имотите на семейството му. През 2006. Желязков заедно с още 13 човека от свитата си бе арестуван за търговия с наркотици по Южното Черноморие. Той бе подсъдим по дело за дрога във Враца заедно с Йордан Тонов -Данчо Пръчка. Тогава Желязков предпочете да се признае за виновен и по двата съдебни процеса, а присъдите му бяха акумулирани и той получи обща присъда от 4 години и 9 месеца затвор. Очите изкара около 4 години зад решетките, преди да излезе на свобода, но загуби имоти за милиони левове. След като присъдата му влезе в сила, държавата му отне 2 апартамента, складова база и гаражи в Несебър, къщата на чичо му в село Кошарица и още няколко имота в Бургаския регион. През лятото на 2018 г. оцелелият в гангстерска стрелба с мутрите на Божо Кравата в ресторант \"Фор Ю\" Димитър Желязков отново бе арестуван по обвинения, че е бос на мафиотска организация, търгувала с дрога, рекетирала и опожарявала умишлено търговски обекти и леки коли в Бургас, Несебър и Слънчев бряг. Сподели:", "date": "2019.10.06", "title": "КРИМИНАЛЕ: Митьо Очитe отказал сделка със спецпрокуратурата - не иска да се признае за виновен"}
{"url": "https://pik.bg/%D0%BD%D0%B5%D0%BF%D1%80%D0%B8%D1%8F%D1%82%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D1%86%D1%81%D0%BA%D0%B0-news875030.html", "text": "Българският специалист Стойчо Младенов, когото в Кайсар вече носят на ръце, след като донесе на клуба първи трофей за последните 20 години, призна, че вече гледа към новия сезон в Казахстан. Припомняме, че Екзекутора на Ливърпул е спряган за наследник на Добромир Митов в ЦСКА-София, но по всичко изглежда, че нещата няма да се наредят в този ред. \"Нужно е клубът да продължи да се развива, за да подобряваме отбора всяка година - играта, конкуренцията в състава. Нужно е да работим сега, така че следващата година да не изглеждаме по лош начин в Лига Европа. Какви са плановете ми за следващия сезон ли? Имаме идеи за развитие на клуба, да повишим конкуренцията в отбора. Нужна е дълбочина в състава, класни играчи. Не искам да посрамя Кайсар и казахстанския футбол\", заяви легендарният български нападател на пресконференцията след спечеления финал за Купата на Казахстан. Сподели:", "date": "2019.10.06", "title": "Неприятна новина за феновете на ЦСКА"}
{"url": "https://pik.bg/%D1%85%D0%B0%D1%87%D0%B8%D0%BC-%D1%82%D0%B0%D1%87%D0%B8-%D1%81-%D0%B2%D0%B0%D0%B6%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BA%D0%BE%D1%81%D0%BE%D0%B2%D0%BE-news874965.html", "text": "Albanian Daily News, цитиран от \"Фокус\". Президентът на Косово Хачим подчерта, че в Косово се е установила традиция за „добри“ и спокойни избори, резултатите от които ще бъдат приети от всички, пише албанският вестник Той заяви това в изявление след началото на предсрочните парламентарни избори в Косово след оставката на бившият министър-председател Рамуш Харадинай, който беше призован от Специализираният съд в Хага. Той се отказа от поста си, понеже не желаеше да се яви там като премиер, а като обикновен гражданин. Президентът Тачи призова гражданите да участват в изборите и призова новото правителство да подобри живота им и да се изправи смело срещу предизвикателствата пред страната. „Днес Косово избира нов парламент, който ще формира новото правителство на Косово, което трябва да подобри животите на гражданите и да се изправи срещу предизвикателствата, които стоят пред нас. Затова призовава за масово участие в изборите, както и за свободен и честен изборен процес. Създали сме традиция за добри избори, приемани от всички. Нека днес да спечели Косово“, се казва в изявлението на Тачи. Сподели:", "date": "2019.10.06", "title": "Хачим Тачи с важни новини за изборите в Косово"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BE%D0%B1%D1%81%D1%8A%D0%B4%D0%B8%D1%85%D0%B0-news874959.html", "text": "Японският премиер Шиндзо Абе проведе среща в рамките на Международния форум на науката и технологиите с вицепремиера на Русия Максим Акимов, по време на която страните обсъдиха развитието на сътрудничеството между двете страни в различни области, предава РИА „Новости”, цитирана от „Фокус”. \"Приветстваме посещението на вицепремиера Акимов в Япония и очакваме да развием сътрудничество между Русия и Япония в областта на науката и технологиите\", заяви Абе след срещата, цитиран от правителствената му пресслужба. Освен това японският премиер отбеляза \"напредъка на отношенията между Япония и Русия в широк спектър от области\", както и \"резултатите, получени в рамките на\" плана за сътрудничество\". От своя страна вицепремиерът Акимов отбеляза, че честите срещи между премиера Абе и президента на Русия Владимир Путин са внесли динамизъм в японско-руските отношения и изрази намерението си да разшири още повече взаимодействието на страните в областта на енергетиката, транспорта и иновациите. Сподели:", "date": "2019.10.06", "title": "Министър-председателят на Япония се срещна с вицепремиера на Русия. Ето какво обсъдиха"}
{"url": "https://pik.bg/%D1%81%D0%BB%D0%B0%D0%B2%D0%B8-%D1%82%D1%80%D0%B8%D1%84%D0%BE%D0%BD%D0%BE%D0%B2-%D1%81%D1%8A%D0%B7%D0%B4%D0%B0%D0%B4%D0%B5-%D0%B2%D0%B8%D1%81-3-news874935.html", "text": "Да се изтъргуваш скъпо и прескъпо като поредната патерица. Сега остава да видим какво ще каже съдът - дали е допустима и законна регистрация на партия с откровена обида към държавността в названието си. Няма такава държава, няма такава партия, няма такова учредяване на партия. 150 човека, сбрани неизвестно откъде и по какъв критерий, го чакат заключени в столична зала точно три часа. Телефоните им отнети?! На влизане и на излизане крият лицата си от фотографите, защото \"жълтите медии дебнели\"?! Новият чака-рака месия пристига на четвъртия час с два бронирани джипа и пет-шест охранители. Пристъпва с бастун, като Антибиотика от \"Бандитският Петербург\". Журналистите - вън! Пре съобщение - няма! Програма, концепция, визия, устав - няма! Информация за учредители и избрани ръководни органи - няма! Какво е това? Активират спяща клетка на \"Ал Кайда\"? ВИС-3? Тия ли ще спасяват България? Смятайте какво ще е, ако докопат власт. \"Животът е прекрасен\"...\"Аз съм просто инструмент\"...\"Всичко е емоция\"...Това благоволил да сподели със \"съмишлениците\" си вождът от Учиндол, стана ясно от публикации в избрани медии. Програмната му реч е някакъв невнятен инфантилизъм с маниакален уклон. Това е всичко друго, но не и заявка за демократична политика. Никаква заявка не е - просто банален опит да яхнеш уморения и маргинализиран електорат, за да изкараш още кинти. Сподели:", "date": "2019.10.06", "title": "Слави Трифонов създаде ВИС-3"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8-%D0%B2-%D0%BB%D0%BE%D0%BD%D0%B4%D0%BE%D0%BD-news874864.html", "text": "Арести на природозащитници в Лондон. Превантивно полицията задържа членове на международното движение \"Борба за съществуване\" заради готвен в понеделник масов протест в британската столица. В Париж симпатизанти на движението се присъединиха към демонстрацията на Жълтите жилетки. \"Борба за съществуване\" - движението се появи преди две години във Великобритания. Създадоха го около 100-на британски учени с призива за \"глобално климатично въстание\", за да бъдат взети по-бързи и по-адекватни мерки за овладяване на промените в климата. Членовете на движението твърдят, че целта им е да провокират, а не да воюват, а допустимото средство в протестите им е \"ненасилствена съпротива\". Тази пролет в продължение на 11 дни в британската столица хиляди активисти на движението окупираха мостове по Темза. Преди няколко дни в Лондон 4-ма души от \"Борба да съществуване\" бяха арестувани, след като с пожарна кола напръскаха сградата на Финансовото министерство в червена боя. Движението отдавна излезе от границите на Великобритания и вече има последователи по целия свят. В Париж също се състоя демонстрация. След днешните арести в Лондон не е ясно дали ще бъде отменен протеста в понеделник. Според заканите на движението - членове на Борба за съществуване трябваше да окупират основни пътища в Лондон. Арести на природозащитници в Лондон. Превантивно полицията задържа членове на международното движение \"Борба за съществуване\" заради готвен в понеделник масов протест в британската столица. В Париж симпатизанти на движението се присъединиха към демонстрацията на Жълтите жилетки. Сподели:", "date": "2019.10.06", "title": "Задържаха природозащитници в Лондон"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%B8%D1%80%D0%BE%D0%B3%D0%BE%D0%B2-%D0%BF%D1%80%D0%BE%D1%84-%D0%B0%D1%81%D0%B5%D0%BD-%D0%B1%D0%B0%D0%BB%D1%82%D0%BE%D0%B2-%D1%83%D1%81%D0%BF%D0%BE%D0%BA%D0%BE%D0%B8-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-news874947.html", "text": "\"Това е едно добро начало, защото това е проект, който макар и общо да е за шест месеца, реално на терен при нас е от три месеца. Мисля, че е хубаво да продължи и ще направим всичко възможно, което зависи от нас, дори с назначаване на психолози, които да отговарят само за проекта, защото това са пациенти, които в повечето случаи ние виждаме, когато минат през спешния кабинет и след това се прибират обратно на мястото, където е станало насилието. Така че това е много добре за пациентите и те трябва да знаят, че тук могат да винаги да разчитат на помощ\", каза изпълнителният директор на най-голямата спешна болница в България проф. д-р Асен Балтов в ефира на БНР. от асоциация \"Деметра\" съобщи, че върху повечето от потърсилите помощ - 78 процента, е имало физическо насилие. 10 процента от жетвите обаче не признават това. Най-често от страх или различни психологични и социални причини. Около 17 процента от пострадалите са възрастни хора, като насилниците са техните деца или други родственици. В повечето случаи жертвата е или в брак, в съжителство на семейни начала или в роднинска връзка с извършителя, коментира Видева, която работи в приемната за пострадалите. От асоциация \"Деметра\" ще настояват проектът да продължи и през следващата година с подкрепата на Министерството на труда и социалната политика. Директорът на \"Пирогов\" проф. д-р Асен Балтов съобщи още, че предстои основен ремонт на Спешното отделение на болницата. Той очаква след приключване на обществените поръчки и избор на изпълнител, до края на следващата година отделението да е с обновени спешни кабинети, нова противошокова зала и стационар за 24-часово наблюдение. От три месеца в \"Пирогов\" се реализира съвсемтен проект на спешната болница, асоциация \"Деметра\" и полицията, който цели да помогне на жертвите на домашно насилие чрез предоставяне на комплексна помощ - освен медицински преглед и помощ, в специално разкрита приемна в лечебното заведение пострадалите получават психологическа подкрепа и консултация за това как да получат социална и правна защита. Проектът, наречен \"Координиран мултисекторен отговор към домашното насилие, чрез въвеждане на основен пакет от услуги\", се реализира с подкрепата на Министерството на правосъдието. За три месеца в приемната сам потърсили помощ над 30 пострадали. В повечето случаи става дума за наранявания, навяхвания и хематоми след нанесения побой. Когато има тежки случаи на насилие, обикновено пациентите остават на лечение в болницата и започва разследване по Наказателния кодекс. Съгласно прилаганите процедури до пациента нямат достъп външни хора, докато тече разследването. Проф. Балтов коментира, че има пациенти, които се страхуват да посочат виновника за състоянието си, най-често това са възрастни пациенти. Дияна Видева Сподели:", "date": "2019.10.06", "title": "Шефът на \"Пирогов\" проф. Асен Балтов успокои жертвите на домашно насилие"}
{"url": "https://pik.bg/%D0%BD%D0%B0-56-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%BF%D0%BE%D1%87%D0%B8%D0%BD%D0%B0-%D1%82%D0%B5%D0%BD%D0%BE%D1%80%D1%8A%D1%82-%D0%BC%D0%B0%D1%80%D1%87%D0%B5%D0%BB%D0%BE-%D0%B4%D0%B6%D0%BE%D1%80%D0%B4%D0%B0%D0%BD%D0%B8-news874967.html", "text": "Тенорът Марчело Джордани, който е пял на най-големите оперни сцени в света, почина на 56-годишна възраст, предаде „Асошиейтед Прес”, цитирани от „Дарик”. \"Марчело умря, след като получи инфаркт в дома си в Аугуста на остров Сицилия\", поясни вокалният му треньор Бил Шуман. Той отбеляза, че Джордани впечатлил с изявите си като оперен певец през 90-те години на миналия век и началото на 21-ви век, когато ерата на Тримата тенори бе към края си. \"Кончината му е огромна загуба - заяви сопраното Рене Флеминг, която често му е партнирала на сцената. - Той бе прекрасен човек. Той бе убедителен във всяка своя роля на сцената\". Марчело Джордани е роден в Сицилия на 25 януари 1963 г. След като се пенсионира, баща му купува бензиностанция. \"Там дебютирах, докато правех кафе - каза Джордани през 2007 г. - Хората все още ме помнят като 12-13-годишен младеж, който пее и поднася кафе\". Той се премества в Милано, когато е 23-годишен. Джордани прави професионалния си дебют като певец в \"Риголето\" на Верди в Сполето през 1986 г., а две години по-късно изпълнява ролята на Родолфо в \"Бохеми\" на Пучини в Миланската скала. Следва дебютът му на американска сцена в \"Ловци на бисери\" на Бизе в операта в Портланд през сезона 1988-1999 г., а през 1992 г. участва в постановка на \"Кавалерът на розата\" на Рихард Щраус във Виенската опера. Джордани смята за ключов момент в кариерата си преместването си в Ню Йорк през 1994 г., когато започва да се обучава при Шуман. Диригентът Рикардо Мути убеждава Джордани, че трябва да подобри техниката си, и насочва агента му към Шуман. По-късно Джордани увери, че Шуман бил като Божи дар за него. Певецът става редовен участник в постановки на сцената на Метрополитън опера в Ню Йорк. Превъплътил се е също в образите на Алфредо в \"Травиата\" и Габриеле Адорно в \"Симоне Боканегра\" на Верди в Ковънт гардън в Лондон и на Анри в \"Сицилианска вечерня\" на Верди в Парижката опера. Сподели:", "date": "2019.10.06", "title": "На 56-годишна възраст почина тенорът Марчело Джордани"}
{"url": "https://pik.bg/%D0%BE%D0%BF%D0%B0%D1%81%D0%B5%D0%BD-%D1%81%D0%B5%D0%B7%D0%BE%D0%BD-%D0%BF%D1%80%D0%BE%D1%81%D1%82%D1%83%D0%B4%D0%B8-%D0%B8-%D0%BA%D1%8A%D1%80%D0%BB%D0%B5%D0%B6%D0%B8-%D1%80%D0%B0%D0%B7%D0%B1%D0%BE%D0%BB%D1%8F%D0%B2%D0%B0%D1%82-%D0%B2%D0%B0%D1%80%D0%BD%D0%B0-news875003.html", "text": "Увеличава се броят на регистрираните остри респираторни заболявания във Варна. Това съобщиха от Регионалната здравна инспекция в града. Оттам уточняват, че за изминалата седмица има регистрирани 140 срещу 138 случая. Няма регистрирани случаи на заболявания от грип. Има регистрирани 17 случая на усложнения от остри респираторни заболявания – 7 бронхита и 10 пневмонии. Регистрирани са 3 случая на ламблиоза, уточнява \"Фокус\". В имунизационният кабинет през отчетния период са преминали общо 36 лица. Проведени са 20 имунизации. С ваксина против жълта треска са обхванати 5 лица. В кабинета за анонимно и безплатно консултиране за СПИН (КАБКИС) са преминали и изследвани 18 лица. Регистрирани са 5 случая на ухапани от кърлежи. Сподели:", "date": "2019.10.06", "title": "ОПАСЕН СЕЗОН: Простуди и кърлежи разболяват Варна"}
{"url": "https://pik.bg/%D0%BF%D1%80%D0%B8%D0%B5%D0%BC%D0%B0%D1%82-%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D0%BE%D1%82-%D0%B5%D1%81-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE-%D0%B4%D0%BE%D1%81%D0%B5%D0%B3%D0%B0%D1%88%D0%BD%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-news875021.html", "text": "„Правителството вече потвърди, че студентите, които започват академичното си обучение през септември 2020 г., ще бъдат приемани по досегашните правила. Запазват се таксите за обучение. Студентите ще могат да използват финансирането за целия период на обучение и да пребивават във Великобритания. Това решение беше официално обявено от правителството“, заяви Флориза Мартинес. Тя е отговорник по приема на чуждестранни студенти в Coventry University , която участва в международното изложение „Световно образование”. „Големият въпрос е какво ще се случи след 2021 г. Все още няма информация за това. Дори Великобритания да излезе от съюза, вярвам, че правителството ще се опита да измисли някаква по-лека форма за прием на студенти от ЕС. Дори ако трябва да вадят визи, но все пак да имат възможност да продължат да учат във Великобритания”, каза Мартинес и уточни, че в университета им се обучават над 3000 студенти от ЕС. Координаторът на форума Николай Христанов заяви, че в него участват над 70 световни образователни институции като от тях над 30 са от Великобритания. Нашата страна е представена от Американския университет в Благоевград. Образователният форум продължава на 7 октомври в Пловдив и на 8-ми в Бургас. Сподели:", "date": "2019.10.06", "title": "Приемат студентите от ЕС във Великобритания по досегашните правила"}
{"url": "https://pik.bg/%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D1%89%D0%B5-%D1%81%D0%BF%D0%B0%D1%81%D1%8F%D0%B2%D0%B0-%D0%B8%D0%BC%D0%B8%D0%B4%D0%B6%D0%B0-%D1%81%D0%B8-%D1%81%D1%8A%D1%81-news874949.html", "text": "Правителството на Нидерландия реши да се откаже от името Холандия, пише вестник \"Гардиън\", цитиран от РИА „Новости” и „Дарик”. Властите на страната смятат, че имиджът на страната трябва да се обнови, тъй като Холандия се асоциира от туристите основно с наркотици и амстердамския \"квартал на червените фенери\". Новият образ ще се изгражда около името Нидерландия. Той ще бъде активно популяризиран на международни събития, като например конкурса за песен на Евровизия 2020. Футболният отбор на страната също ще изостави познатото на феновете име във всички мачове. Ребрандирането ще засегне и спортистите, които ще представляват Нидерландия на Олимпиадата през 2020 в Токио. Сподели:", "date": "2019.10.06", "title": "Холандия ще спасява имиджа си със..."}
{"url": "https://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D1%82-%D0%BC%D1%8A%D0%B6-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B2-%D1%80%D0%B5%D0%BA%D0%B0-%D0%BC%D0%B0%D1%80%D0%B8%D1%86%D0%B0-news875068.html", "text": "Издирва се 42-годишен мъж, който е влязъл в река Марица и най-вероятно се е удавил, съобщиха от ОД на МВР. Сигналът е получен около 18.30 ч. днес. На място са пристигнали служители от 4 РУ, предприети са действия и от спасителен екип на РДПБЗН. До момента обаче мъжът не е открит и издирването ще продължи утре сутрин. По предварителни данни той е бил край реката заедно с 26-годишен мъж и 15-годишно момче. На местопроизшествието са открити две бутилки алкохол и таблетки ксанакс. Сподели:", "date": "2019.10.06", "title": "Издирват мъж, изчезнал в река Марица"}
{"url": "https://pik.bg/%D0%B3%D0%BB%D0%BE%D0%B1%D0%B8-%D0%B7%D0%B0-34-800-%D0%BB%D0%B2-%D0%B7%D0%B0%D1%80%D0%B0%D0%B4%D0%B8-%D0%BF%D1%83%D1%88%D0%B5%D0%BD%D0%B5-%D0%BD%D0%B0-%D0%B7%D0%B0%D0%BA%D1%80%D0%B8%D1%82%D0%BE-%D1%81%D0%B0-%D0%BD%D0%B0%D0%BB%D0%BE%D0%B6%D0%B5%D0%BD%D0%B8-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-news874911.html", "text": "Глоби за 34 800 лв. заради пушене на закрито са наложени в област Кюстендил. Това съобщи радио „Фокус-Кюстендил”, като се позовава на данни от Регионална здравна инспекция – Кюстендил. Справката до края на месец септември сочи, че са проверени 141 обекта за хранене и развлечение, издадено е едно предписание, а съставените актове са 22. В същото време здравните инспектори са издали общо 22 наказателни постановления, а сумата възлиза на 34 800 лв. Извършени са 196 проверки в детски и учебни заведения, както и 827 проверки в лечебни и здравни заведения, но не са установени нарушения. От началото на годината са направени и 829 инспекции в други закрити обществени места. При тях е установено едно нарушение, съставен е и един акт. Сподели:", "date": "2019.10.06", "title": "Глоби за 34 800 лв. заради пушене на закрито са наложени в Кюстендилско"}
{"url": "https://pik.bg/%D0%B2-%D0%BA%D0%B8%D0%B5%D0%B2-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8%D1%8F-%D1%81%D1%82%D0%B0%D1%82%D1%83%D1%82-%D0%BD%D0%B0-%D0%B4%D0%BE%D0%BD%D0%B1%D0%B0%D1%81-news875022.html", "text": "В Киев се провежда протест срещу предоставянето на специален статут на Донбас. Няколко хиляди души се събраха на митинг на Площада на Независимостта в Киев, призовавайки украинските власти да се откажат от прилагането на „Формулата на Щайнмайер“, предава TACC. Протестната акция се провежда от движението „Съпротива на капитулацията“ пред Паметника на Независимостта. „Събрахме се, защото страната ни е в опасност, защото съществува заплаха от капитулация“, заяви военен доброволец и един от организаторите на акцията. Ораторите декларираха, че движението „Съпротива на капитулацията“ е категорично против прилагането на „формулата на Щайнмайер“, което според тях води до „капитулация и федерализация“ на страната, както и срещу изтеглянето на войските и провеждането на избори в Донбас и амнистията на опълченците от непризнатите републики. Според някои медийни съобщения около 10 хиляди граждани са се събрали в центъра на украинската столица, но киевската полиция съобщи, че броят на протестиращите възлиза на около 3 хиляди. Представители на парламентарните политически сили „Европейска солидарност” и „Глас” дойдоха да подкрепят исканията на протестиращите, както и редица националистически организации, включително „Десен сектор“. Сподели:", "date": "2019.10.06", "title": "В Киев протестират срещу специалния статут на Донбас"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%B7%D0%B4%D1%80%D0%B0%D0%B2%D0%B0-%D0%B1%D0%B8%D1%82%D0%BA%D0%B0-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B0%D1%80%D0%B5%D0%BD%D0%B0---%D0%BE%D1%80%D0%BB%D0%B8%D1%82%D0%B5-%D1%81-%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D0%BF%D0%BE-%D1%81%D0%B8%D0%BD%D0%B8%D1%82%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news875050.html", "text": "Лудогорец победи с 2:0 Левски в много важен мач от 12-ия кръг на efbet Лига. Двубоят се проведе на \"Лудогорец Арена\". Чибота и Кешерю реализираха за домакините. \"Орлите\" са първи в подреждането на шампионата към момента, а \"сините\" заемат втората позиция във временното класиране. Разликата между двата тима е 4 точка. Локо Пловдив има същия точков актив като Левски досега в първенството. Нашименто се отчете с пропуск за столичани във 2-ата минута. В 14-ата минута Миланов стреля изключително опасно от фаул за \"сините\", а вратарят на \"зелените\" Илиев направи много класно спасяване. Мавис Чибота пък в 16-ата минута със силен изстрел от близка дистанция се разписа - 1:0 за Лудогорец. Последва пропуск на Райнов за гостите. Кешерю пък шутира силно от пряк свободен удар, но не сполучи. Чибота в 44-ата минута нямаше късмет при опасна ситуация пред вратата пазена от Миятович. В началото на второто полувреме играта беше спряна за кратко поради това, че фенове на Левски използваха димки. Робърта от \"сините\" стреля неточно в 67-ата минута от границата на наказателното поле. В 73-ата минута Миятович парира удар на Кешерю от близка дистанция при много добре организирана атака на домакините. Клаудиу Кешерю все пак се разписа в мача, реализирайки за 2:0 за \"орлите\" в 80-ата минута. Централният нападател отново показа невероятните си умения пред гола, оформяйки крайния резултат. Пл. Илиев; Икоко, Григоре, Терзиев, Недялков, Горалски, Баджи, Жоржиньо, Марселиньо, Чибота, Кешерю Старши треньор: Ст. Генчев Миятович; Ж. Миланов, Рейш, Ейолфсон, И. Горанов, Райнов, Тиам, Ст. Иванов, Нашименто, Паулиньо, Робърта Старши треньор: П. Хубчев СЪДИЯ: Георги Кабаков Сподели:", "date": "2019.10.06", "title": "ИЗВЪНРЕДНО: В здрава битка на \"Лудогорец Арена\" - \"орлите\" с тежък удар по \"сините\"... (ОБНОВЕНА)"}
{"url": "https://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BA%D1%8A%D1%89%D0%B0%D1%82%D0%B0-%D0%B2-%D0%BA%D0%BE%D1%8F%D1%82%D0%BE-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D0%BA%D1%8A%D1%80%D1%82-%D0%BA%D0%BE%D0%B1%D0%B5%D0%B9%D0%BD-%D0%B7%D0%B0-75-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news875020.html", "text": "Кърт Кобейн и Кортни Лав купили къщата в Сиатъл през януари 1994 г. за 1 милион долара, а сега тя се продава за 7,5 милиона. В красивия имот на брега на река Вашингтон, за съжаление, двойката е живяла кратко, предаде БГНЕС. След няколко неуспешни опита на Кобейн да се отърве от пристрастяването си към хероина и след като социалните служби два пъти са взимали дъщеря им Франсис Бийн, той се самоубива на 5 април 1994 г. на тавана на тази къща. Три дни по-късно тялото му е намерено от електротехник, дошъл да инсталира охранителна система. Фронтменът на „Нирвана“ се е прострелял в главата, а до тялото му е намерено прощално писмо, написано с червено мастило. Кортни Лав продължи да живее там след трагедията и през 1997 г. продаде къщата за 2,9 милиона долара. Настоящите собственици придобиха имота през 2000 г. Домът обхваща площ от 8000 квадратни метра и 0,74 хектара земя. Разполага с четири спални и четири бани с отделен гараж и подпорен зид, допълнително построен през 1999 година. Сподели:", "date": "2019.10.06", "title": "Продават къщата, в която се самоуби Кърт Кобейн, за 7,5 млн. долара"}
{"url": "https://pik.bg/%D1%85%D0%B5%D0%BA%D0%B8%D0%BC%D1%8F%D0%BD-%D1%81%D1%82%D0%B0%D0%BD%D0%B0-%D0%B4%D1%8A%D0%BD%D0%BE%D0%B2%D0%B8%D1%81%D1%82-%D1%81%D0%BD%D0%B8%D0%BC%D0%BA%D0%B8-news869259.html", "text": "Антон Хекимян се е обърнал към ученията на Петър Дънов. Водещият на „Тази сутрин“ живо се интересувал от заръките на Учителя и ходел по стъпките му. Още преди години журналистът започнал да търси уединение на святото за Дънов и последователите му място – Рилските езера. Тони обаче не се включвал във всеобщите чествания на Учителя в Рила планина, които се провеждат ежегодно на връх Преображение Господне – 19 август. За да избегне тълпите от прииждащи дъновисти, между които несъмнено ще бъде разпознат, телевизионерът изкачвал Рилските езера винаги в началото на септември месец. Обикновено на похода го придружавал един от най-близките   му приятели. На енергийното място Хекимян задължително отивал облечен в бяло, както повелява традицията на изповядващите дъновизма. За да изрази възхищението си към природата, както правят и последователите на Петър Дънов, водещият собственоръчно издигал пирамиди от камъни. Традицията започнал още през 2011 г., когато за пръв път отишъл на езерата. Оттогава прекарвал по няколко часа, трупайки камъни, а произведенията му достигали човешки ръст и се виждали от съседните до любимото му езеро Окото водоеми. След почти едномесечното си отсъствие от ефир, което Хекимян прекара в странство из Средиземноморието, ваканцията му завърши отново на Рилските езера. Този път той отишъл там, за да се откъсне от депресивните мисли, които често го връхлитали в последните месеци. Откакто в публичното пространство стана ясно, че голямата му любов Василена Гръбчева е пред сватба с набралия популярност покрай благотворителните си акции млад лекар Асен Цеков, водещият на сутрешния блок на Би Ти Ви се почувствал смазан. Макар двамата с красивата репортерка да се разделиха с добро, Антон все още не можел да открие подходящ човек за себе си. От друга страна, роднините на 35-годишния старозагорец непрекъснато го притискали да свие семейно гнездо и го съветвали да не се вглъбява единствено в кариерата. Сподели:", "date": "2019.10.06", "title": "Хекимян стана дъновист (СНИМКИ)"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BE%D0%B1%D1%81%D1%8A%D0%B4%D0%B8-%D0%BD%D0%B0%D0%B9-%D0%BD%D0%BE%D0%B2%D0%B8%D1%82%D0%B5-%D1%81%D0%B8-%D0%B8%D0%B4%D0%B5%D0%B8-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-%D1%81-%D0%BC%D0%B0%D0%BA%D1%80%D0%BE%D0%BD-news875000.html", "text": "Френският президент Еманюел Макрон прикани Борис Джонсън да започне бързо дискусия с главния преговарящ на ЕС по време на телефонен разговор днес, в който британският премиер представи най-новите си предложения за Брекзит, предаде Ройтерс, като се позова на френското президенство. \"Борис Джонсън представи последните си предложения. Президентът му каза, че преговорите с екипа на Мишел Барние трябва бързо да продължат в следващите дни, за да се направи оценка в края на седмицата дали е възможна сделка, която зачита принципите на Европейския съюз'', заяви представител на Елисейския дворец. Сподели:", "date": "2019.10.06", "title": "Борис Джонсън обсъди най-новите си идеи за Брекзит с Макрон"}
