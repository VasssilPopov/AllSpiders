{"url": "https://pik.bg/%D0%BA%D1%80%D0%B0%D0%B5%D0%BD-%D1%81%D1%80%D0%BE%D0%BA-%D0%B4%D0%B6%D1%83%D0%B7%D0%B5%D0%BF%D0%B5-%D0%BA%D0%BE%D0%BD%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%8A%D1%81%D1%82%D0%B0%D0%B2%D0%B8-%D0%BD%D0%BE%D0%B2-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BA%D0%B0%D0%B1%D0%B8%D0%BD%D0%B5%D1%82-%D0%B4%D0%BE-%D0%B2%D1%82%D0%BE%D1%80%D0%BD%D0%B8%D0%BA-news866898.html", "text": "Продължават срещите на Джузепе Конте с мандат да състави ново правителство на Италия с представители на лявоцентристката „Демократическа партия” и антиситемното движение „Пет звезди“, съобщава БНР. Дискусиите трябва да уточнят някои точки от взаимен и национален интерес с цел да има стабилно правителство и съответно мнозинство в парламента. Конте продължава да работи по различните въпроси свързани със съставянето на новия кабинет. Вчера той се срещна отново за около час с президента на страната Серджо Матарела, тъй като лидерът на „Пет звезди“ Луиджи Ди Майо постави редица нови условия. Наблюдателите нарекоха случилото се „блъф” и „ скрити интереси”. Голяма част от представителите на движението не одобриха действията на Ди Майо, но демократите не му отдадоха голямо значение. Основателят на „Пет звезди“ – комикът Бепе Грило, разгневен се обърна към движението с краткото „Стига!“ - в смисъл да се поставят условия, а към демократите тактично подчерта, че мигът трябва да бъде уловен. Основният спорен въпрос е, че двете страни не могат да се разберат дали да има вицепремиер или държавен секретар – пост традиционен в италианските правителства и вероятно каква да е ролята на Ди Майо в новия кабинет. Досега той бе вицепремиер и министър на труда. До 3 септември (вторник) Джузепе Конте трябва да докладва на президента Матарела дали Италия ще има ново правителство. Сподели:", "date": "2019.09.01", "title": "Краен срок: Джузепе Конте трябва да състави нов италиански кабинет до вторник"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BE%D1%82-%D1%87%D0%B0%D1%81%D1%82%D0%BD%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B8%D1%81%D0%BA%D0%B0%D1%82-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%B8-%D0%B4%D0%B0%D1%80%D0%B5%D0%BD%D0%B8%D1%8F-news866902.html", "text": "Задължително дарение в размер на 900 лв. на ученик, за да прекрачи прага на гимназия във Варна на 15 септември, са поискали от ръководството на училището, съобщава Нова телевизия. Според информацията, таксата се изисква от родителите на близо 60 деца, възпитаници на частното училище към Техническия университет във Варна, въпреки че те са подписали договори, в които ясно е посочено, че обучението им е безплатно. Гимназията към университета отваря врати през 2018 г. Приема две паралелки с безплатна форма на обучение. Тогава родителите подписват договор, в който ясно пише, че не се налага да заплащат каквито и да е такси. „Има анекс към договора, който ни уверява в това, че няма такса обучение и то реално е безплатно. Не трябва да плащаме нищо”, разяснява Виктория Пенева, която е родител на ученик в гимназията. За тази година обаче има промяна, за която родителите разбират две седмици преди началото на новата учебна година. „Бяхме поканени на предварителна родителска среща от новия ректор и ръководството. Като за добър ден казаха: „Вие ще трябва да платите 3 пъти по 300 лв., за да ви е по-удобно, в неплатената специалност”, разказва Здравко Хаджийски, баща на ученик. От учебното заведение обясняват, че причина да искат пари е забавянето на държавната субсидия. Тя щяла да бъде получена чак през януари догодина. Събирането на такси наричат „доброволна помощ”. „Родителите знаят, че няма частни гимназии без такси. За да продължи качественото обучение, този кратък период от септември до януари трябва да бъде подпомогнат от финансовата помощ на родителите и това е тяхната воля”, коментира ректорът на Техническия университет Венцислав Вълчев. Според ректора на университета повечето родители били съгласни да платят. „Не може без съгласието на родителите това нещо да се случи. Ще проведем разговори с висшето училище да видим какви са възможностите”, коментира казуса министърът на образованието Красимир Вълчев. След сигнала до образователното министерство ще бъде извършена проверка. Сподели:", "date": "2019.09.01", "title": "Скандално: От частно училище във Варна искат задължителни дарения"}
{"url": "https://pik.bg/%D1%82%D0%B5%D0%B6%D1%8A%D0%BA-%D1%83%D0%B4%D0%B0%D1%80-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%B0%D1%82%D0%B0%D0%BA%D1%83%D0%B2%D0%B0-%D0%B9%D0%B5%D0%BC%D0%B5%D0%BD-%D1%81-%D1%80%D0%B0%D0%BA%D0%B5%D1%82%D0%B8---%D1%83%D0%B1%D0%B8-%D0%BD%D0%B0%D0%B4-100-%D0%B4%D1%83%D1%88%D0%B8-%D0%B2-%D0%B7%D0%B0%D1%82%D0%B2%D0%BE%D1%80-news866962.html", "text": ". Бомбардировката е била извършена от оглавяваната от Саудитска Арабия коалиция от страни, воюващи в Йемен, съобщи служител на Червения кръст, цитиран от Ройтерс. Това се смята за . От Червения кръст са уточнили след посещение на мястото, че все още се вадят тела от развалините на затвора в град Дамар в югозападната част на раздираната от конфликт страна. От коалицията, която провежда въздушни удари срещу бунтовниците хуси в продължение на четири години заявиха, че са нанесли , като действията ѝ били в съответствие с международното хуманитарно право. Представители на хусите и местни жители казаха, че нападението е било насочено срещу комплекс, използван като център за задържане. Над 100 души са загинали при въздушен удар срещу затвор в Йемен най-кръвопролитния удар в Йемен от началото на годината удар по обект на хусите за складиране на дронове и ракети Сподели:", "date": "2019.09.01", "title": "ТЕЖЪК УДАР: Саудитска Арабия атакува Йемен с ракети - уби над 100 души в затвор"}
{"url": "https://pik.bg/%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8---%D1%89%D0%B5-%D1%83%D1%81%D1%82%D0%BE%D0%B8%D0%BC-%D0%BB%D0%B8-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-news866851.html", "text": "Ще успее ли да устои човечеството на непрекъснатите климатични и екологични промени. Това коментираха пред Нова телевизия полярният изследовател професор Христо Пимпирев и Десислава Микова от „Грийнпийс”-България. Повод за разговорите станаха вълната от пожари в Южна Америка и Сибир. „Пожарите в Южна Америка са типични за този сезон – анализира Десислава Микова. - Данните на „ГРИНПИЙС” показват, че в последните години те са причинени основно от човека. Голяма част от пожарите тръгват от места, които доскоро са били гори. Голяма част от териториите, които някога са били гори, се използват след това за земеделие, за отглеждане на животни, за отглеждане на соя, която се използва за храна на добитъка. При такъв проблем, при такава криза всяка помощ е от полза. Без национални политики на държавите обаче пожарите няма как да бъдат овладени. Специално в Бразилия политиката до голяма степен развали системите за контрол и превенция на пожарите. Там до голяма степен пожарите се използват за разчистване на пространства за земеделие, за нелегален добив на дървен материал. Нелегално добиване на дървесина. Такива неща се случват до земи, които са на индиански общности. Няма как климатичните промени да не засегнат и България. В последните години у нас градинари коментират, че именно заради атмосферните условия е все по-трудно да се отглеждат домати при обикновени условия, а не в парници. Селското стопанство на България ще бъде един от най-засегнатите сектори, заради това, че летата стават все по-горещи. Има изготвени серия от документи с такива прогнози. Така ще минаваме постепенно към отглеждането на култури, които изискват по-сухо време”. „Въпросът с пожарите в Южна Америка и Сибир е политически – категоричен бе проф. Христо Пимпирев. - Това, което става с климата, зависи много от политиците. Това си е политическа игра. Президентът на Бразилия Болсонаро в предизборната си кампания обяви, че хората в Амазония ще получат препитание след обезлесяването на горите. Проблемите не са само в Южна Америка. Пожари има и в Сибир, които са белите дробове на Земята. Не е случайно, че всяка година се свикват срещи, в които участват президентите на водещите страни, които дискутират климатичните промени. Наистина, тези срещи не с толкова ползотворни. Много от развиващите се страни и тези с най-силни икономики замърсяват най-много и това е факт. Ваденето на средства за по-чиста природа пък ще оскъпи продукцията. Факт е, че всяко следващо десетилетие е по-топло от предходното. Тенденциите са такива. Това няма как да не влияе на екосистемите. Цялата земя е една свързана система и такива неща се отразяват. Природата отвръща по свой си начин на екологичния удар, който получава. Има прогнози, че България преминава към субтропика и това няма как да не засегне природата ни. Ясно е, че промените в климата ще засегнат най-вече най-младите. Убеден съм обаче, че човечеството ще намери начин да се противопостави на тези промени. Факт е, че природата е по-силна от нас”. Сподели:", "date": "2019.09.01", "title": "НИЕ СРЕЩУ ПРИРОДАТА: Експерти - ще устоим ли на климатичните промени"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%84%D1%83%D1%82%D0%B1%D0%BE%D0%BB%D0%B5%D0%BD-%D1%85%D1%83%D0%BB%D0%B8%D0%B3%D0%B0%D0%BD-%D0%BD%D0%B0%D0%BF%D0%B0%D0%B4%D0%BD%D0%B0%D0%BB-%D0%B6%D0%B5%D0%BD%D0%B0-%D0%B8-%D0%B4%D0%B5%D1%82%D0%B5-%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D1%86%D1%81%D0%BA%D0%B0---%D0%BB%D0%B5%D0%B2%D1%81%D0%BA%D0%B8-news866963.html", "text": "Столичната полиция предприе всички необходими мерки за обезпечаване на реда и сигурността на гражданите преди, по време и след срещата. Посетителите на спортното събитие бяха проверявани на изградените в района на стадиона контролно-пропускателни пунктове, припомниха столичните ченгета. Преди, по време и след приключване на футболната среща са задържани 7 лица. Трима заради притежание наркотици, двама са носили забранени предмети, един за неизпълнение на полицейско разпореждане и един за хулиганство. Трима други не са допуснати до стадиона и са върнати преди срещата, защото са били във видимо нетрезво състояние. Преди срещата има подадени две жалби за хулиганство от фенове. Едната от тях е свързана с инцидент в центъра на града, където фен на един от оборите, е нанесъл лека телесна повреда на жена и на едно от трите деца, с който тя е била в момента. След намесата на органите на реда, предполагаемият извършител е задържан, казаха още от столичната полиция. В резултат на предприетата от СДВР организация, не са регистрирани напрежение и по-сериозни инциденти по време на днешната футболна среща от осмия кръг на Първа лига между отборите на ЦСКА- София и Левски. Не бяха допуснати и сериозни нарушения на обществения ред и в столицата, отчитат след края на дербито от СДВР. Сподели:", "date": "2019.09.01", "title": "ПЪРВО В ПИК! Футболен хулиган нападнал жена и дете преди дербито ЦСКА - Левски"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D1%83%D0%BD%D0%B0-%D1%81%D0%B5-%D1%84%D1%83%D0%BA%D0%B0-%D1%81-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B4%D0%B6%D0%B8%D0%BF---%D1%87%D0%B0%D0%BB%D0%B3%D0%B0-%D0%B8%D0%BA%D0%BE%D0%BD%D0%B0%D1%82%D0%B0-%D1%8F%D1%85%D0%BD%D0%B0-%D1%87%D0%B5%D1%80%D0%B2%D0%B5%D0%BD-%D0%B7%D0%B2%D1%8F%D1%80-%D0%B7%D0%B0-100-%D0%B1%D0%BE%D0%BD%D0%B0-%D1%81%D0%BD-news865816.html", "text": "Луна се изфука с нова придобивка - от няколко дни ексцентричната фолк певица е горда собственичка на чисто нов и яркочервен джип \"Гранд Чероки\", видя ПИК. В последните седмици блондинката ударно работи по новото си парче и ежедневно го рекламира в профила си във \"Фейсбук\". \"Идва новият ми хит, идва с нов автомобил!\", похвали се изпълнителката на \"Луна президент\". Моделът на американския джип струва около 100 хил. лв., но цената му може да набъбне драстично заради екстрите. Возилото на Луна разполага с разкошен интериор, луксозните отопляеми седалки, фина и наподобяваща велур материя за тавана, екзотични акценти от дърво с отворени пори и уникални медни елементи. При по-внимателно вглеждане в надписа под регистрационния номер се вижда, че джипът е закупен от \" Луна не издава каква е съдбата на мерцедеса, който шофираше досега. Неотдавна чалга звездата дори си имаше разправия със служителите на Центъра за градска мобилност. Докато блондинката се разкрасяваше в столичен салон, немската й кола се сдоби със сгоба. \"С новия джип бъди много внимателна - пускай си смс-и или паркирай с талони, както и спазвай правилата за движение, защото с този червен цвят ще се набиваш в очите на патрулките\", съветват певицата нейни фенове. Балкан Стар\", които представят марката Jeep в България от 1999 година. Сподели:", "date": "2019.09.01", "title": "САМО В ПИК: Луна се фука с американски джип - чалга иконата яхна червен звяр за 100 бона (СНИМКА)"}
{"url": "https://pik.bg/%D0%B2-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D1%87%D0%B0%D0%BA%D0%B0%D1%82-%D0%BE%D1%82%D0%B3%D0%BE%D0%B2%D0%BE%D1%80-%D0%BE%D1%82-%D0%BA%D0%BB%D1%8E%D1%87%D0%BE%D0%B2-%D0%B8%D0%B3%D1%80%D0%B0%D1%87-%D0%B7%D0%B0-%D0%BD%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-news866859.html", "text": "От ЦСКА-София са отправили конкретно предложение за нов договор към един от ключовите си играчи – бчразилецът Жеферсон, съобщава „Тема спорт”. \"Червените\" искат да удължат контракта на бразилеца, който изтича в края на сезона. Офертата на клуба към южноамериканеца е да остане на \"Армията\" до лятото на 2022 година. Самият футболист е изразил желание да остане в клуба при предварителните разговори между двете страни. Той беше привлечен в началото на 2018 година за заместник на продадения във ФК Далас Антон Недялков. Жеферсон се ползва с голямо доверие от треньорския щаб и ЦСКА-София иска да го задържи за дълъг период от време. Сподели:", "date": "2019.09.01", "title": "В ЦСКА-София чакат отговор от ключов играч за нов договор"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%80%D1%83%D1%81%D0%B8%D1%8F-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8%D1%8F-%D1%83%D0%B4%D0%B0%D1%80-%D0%B2-%D0%B8%D0%B4%D0%BB%D0%B8%D0%B1-news866899.html", "text": "Въздушният удар на САЩ, нанесен вчера по сирийската провинция Идлиб, е причинил много жертви и разрушения. Това съобщиха днес от Министерството на отбраната в Москва, цитирано от ТАСС, БТА и БНР. Ведомството подчертава, че ударът, нанесен в район между населените места Маарет Мисрин и Кафер Хая, е в разрез с договореностите и застрашава примирието. Той е нанесен в зоната за деескалация и за него не са били уведомени предварително руската и турската страна, изтъква министерството. В изявлението се отбелязва, че Сирийската правителствена армия продължава да спазва обявеното едностранно от нея примирие в Идлиб и след ударите. Вчера Централното командване на въоръжените сили на САЩ (Сентком) съобщи, че е атакуван от въздуха команден пункт на „Ал Каида” в Идлиб, съобщи „Асошиейтед Прес”. Тази първа такава атака на САЩ в Сирия от юли насам е срещу сили, „отговорни за заплахи срещу граждани на САЩ, наши партньори и невинни цивилни“, се казва в съобщението. „Премахването на този обект допълнително ще намали техните възможности да извършват в бъдеще атаки и да дестабилизират района“, каза говорителят на Сентком подполковник Ърл Брайн. Базираният в Лондон Сирийски център за наблюдение на човешките права бе съобщил преди това, че при ракетна атака срещу събрание на въоръжени лица в Идлиб са убити най-малко 40 от тях. Сподели:", "date": "2019.09.01", "title": "Напрежение: Русия скочи на САЩ заради въздушния удар в Идлиб"}
{"url": "https://pik.bg/%D0%BF%D1%80%D0%B0%D1%82%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%BC%D1%8A%D0%B6-%D0%BE%D1%82-%D0%B2%D1%8A%D1%80%D1%88%D0%B5%D1%86-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0%D0%B4-%D0%BF%D0%BE%D0%BB%D0%B8%D1%86%D0%B0%D0%B9-news866906.html", "text": "Мъж от Вършец попадна в ареста заради нападение над полицай, съобщиха от областната дирекция на МВР в Монтана, цитирани от „Конкурент”. Според информацията, инцидентът е станал на 30 август (петък), малко преди полунощ. Дежурните получили сигнал за силна музика, която се носи от частен дом в курорта и веднага отишли на адреса. Там пирувала компания. Почерпените купонджии били надули музиката и никой около тях не можел да почива. При появата на ченгетата те спрели касетофона. Униформените написали предупреждение и го дали на домакина на подпише. Тогава почерпеният стопанин се нахвърлил срещу тях. \"Ако пак дойдете, ще ви заколя\", казал мъжът, грабнал празна стъклена бутилка от бира и налетял на единия от полицаите. Униформеният успял да избегне удара, а колегите му щракнали белезници на ръцете на апаша и го прибрали в ареста. Сподели:", "date": "2019.09.01", "title": "Пратиха в ареста мъж от Вършец заради нападение над полицай"}
{"url": "https://pik.bg/%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%BC%D0%B5%D0%B6%D0%B4%D1%83-%D0%B5%D1%81-%D0%B8-%D1%83%D0%BA%D1%80%D0%B0%D0%B9%D0%BD%D0%B0-%D0%B7%D0%B0-%D0%BA%D0%B2%D0%BE%D1%82%D0%B8%D1%82%D0%B5-%D0%B7%D0%B0-%D0%B2%D0%BD%D0%BE%D1%81-%D0%BD%D0%B0-%D0%BF%D1%82%D0%B8%D1%87%D0%B5-%D0%BC%D0%B5%D1%81%D0%BE-news866866.html", "text": "От 1 септември влиза в сила допълнително споразумение между Европейския съюз и Украйна за квотите за внос на украинско птиче месо, съобщава „Дойче Веле”, цитирани от БНР. С него се увеличава квотата до 68 400 тона годишно, става ясно от текста, публикуван в официалния вестник на Европейския съюз. От 2016 г., когато влиза в сила споразумението за асоцииране, Украйна внася по-малко от 50 000 тона пилешко месо в ЕС. Само за две години обаче обемът на вноса се разраства до 123 000 тона, което кара ЕС  да премине към договарянето на квоти. Междувременно Световната банка подкрепя инвестициите в земеделие в Украйна и през август бе подписано споразумение за 200 млн. долара. Заемът обаче е свързан с иновациите в обработваемата земя. Може би най-яркият пример за иновации в земеделието на украинския бизнес обаче идва от марка слънчеви очила, направени от утайка за кафе. Главният изпълнителен директор на компанията-производител Максим Хардиленко е експериментирал с различни билки като мента, магданоз и кардамон преди да открие правилния естествен материал за предпазване на зрението от слънчевите лъчи. Сподели:", "date": "2019.09.01", "title": "Влиза в сила споразумение между ЕС и Украйна за квотите за внос на птиче месо"}
{"url": "https://pik.bg/%D0%B8%D1%80%D0%B0%D0%BD-%D0%BF%D0%BE%D0%BA%D0%B0%D0%B7%D0%B0-%D0%BD%D0%BE%D0%B2%D0%B8%D1%8F%D1%82-%D1%81%D0%B8-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2-%D0%B1%D0%B5%D0%B7%D0%BF%D0%B8%D0%BB%D0%BE%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-news866908.html", "text": "Иран показа новият си свръхзвуков безпилотен самолет, който според Техеран е способен да открива и атакува с прецизност цели далеч отвъд границите на ислямската република, предава „Франс Прес”, цитирана от „Фокус”. Дронът под името „Киан“ e безпилотен самолет, създаден, произвеждан и тестван от ескперти от военновъздушните сили на страната за около година, според ръководителя на иранската авиация, бригаден генерал Алиреза Сабахифард. Самолета се произвежда в два модела, способни на да извършват разузнавателни и наблюдателни мисии, като те могат също така да летят продължително време. „Дронът може да предприеме всякакви мисии, каквито му поверим. Може да лети повече от 1 000 километра и да намери целта си с прецизност“, заяви генерала. Нововъведението в иранската авиация може да носи различни видове амуниции и да се издига до височина от 5 километра. „Самолета е способен да поразява цели далеч от границите на страната и да се грижи за въздушната ни отбрана от вражеска територия“, добави Сабахифард. Сподели:", "date": "2019.09.01", "title": "Иран показа новият си свръхзвуков безпилотен самолет"}
{"url": "https://pik.bg/%D0%B1%D1%83%D0%BC-%D0%BD%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81-%D0%B8%D0%B7%D0%B3%D0%B0%D1%80%D1%8F%D0%BD%D0%B8%D1%8F-%D0%B2-%D1%80%D1%83%D1%81%D0%B5%D0%BD%D1%81%D0%BA%D0%B0-%D0%B1%D0%BE%D0%BB%D0%BD%D0%B8%D1%86%D0%B0-news866921.html", "text": "Нараснал е броят на пациентите с изгаряния, приети в отделението по пластично-възстановителна и естетична хирургия в УМБАЛ \"Медика“ в Русе, съобщиха от лечебното заведение. Само в събота за лечение са постъпили четирима пациенти. Преди това четирима души от едно семейство от Габрово – баба, дядо и двамата им внуци, бяха приети в клиниката след битов инцидент, при който избухнала наскоро закупена газова бутилка. Освен тях през последните десетина дни са постъпили пациенти и от областите Русе, Велико Търново и Разград. В отделението се лекуват и деца, получили изгаряния при заливане по невнимание с гореща вода. Заради нарасналия брой на приетите легловата база в сектора е почти запълнена. Преобладават случаите на изгаряния, получени при използване на газови бутилки или горелки. Пострадалите са претърпели операции и кожна пластика, а две трети от тях са на командно дишане заради вдишването на пушечни газове. Сподели:", "date": "2019.09.01", "title": "Бум на пациенти с изгаряния в русенска болница"}
{"url": "https://pik.bg/10-%D0%BD%D0%B5%D1%89%D0%B0-%D0%BE%D1%82-%D0%BA%D0%BE%D0%B8%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5%D1%82%D0%B5-%D0%B7%D0%B0-%D0%B4%D0%B0-%D0%B1%D1%8A%D0%B4%D0%B5%D1%82%D0%B5-%D1%89%D0%B0%D1%81%D1%82%D0%BB%D0%B8%D0%B2%D0%B8-news866907.html", "text": "Дали наистина е толкова трудно ? Едва ли. Всъщност щастието се крие в малките неща, които обаче ние твърде често пренебрегваме. Вместо това се съсредоточаваме в трудностите и плановете, които не вървят според нашите очаквания. Какво можем да направим в този случай? Първо трябва да променим нашата , като прехвърлим фокуса от трудностите към радостите. Второ, да не забравяме . Според редица изследвания рецептата за щастие е много проста и тя включва няколко важни компонента - приятели, роднини и партньор в живота. След повечко години на този свят хората осъзнават, че успехите в работата и парите са преходни, а значение имат спомените и емоциите, свързани със , и . 1 Спрете да мислите за миналото, защото не можете да го промените 2 Не поставяйте лимит на вярата в себе си 3 Спрете да бъдете негативни към себе си, като се самообвинявате и самонаказвате 4 Но не обвинявате и другите 5 Спрете да се притеснявате за бъдещето 6 Забравете нуждата да впечатлявате другите 7 И спрете да се оплаквате 8 Разберете, че нямате нужда винаги да сте прави 9 Не казвайте „не\" на промяната 10 Забравете необходимостта от чуждото одобрение, нямате нужда от него да бъдем щастливи вътрешна нагласа най-важните хора в живота ни семейството приятелите любимия Сподели:", "date": "2019.09.01", "title": "10 неща, от които трябва да се откажете, за да бъдете щастливи"}
{"url": "https://pik.bg/%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B1%D0%B5%D0%B7-%D0%BF%D1%80%D0%B8%D0%B4%D1%80%D1%83%D0%B6%D0%B8%D1%82%D0%B5%D0%BB%D0%B8-%D0%B2-%D0%BB%D0%B8%D0%BD%D0%B5%D0%B9%D0%BA%D0%B8%D1%82%D0%B5-news866822.html", "text": "Придружители на спешни пациенти да не бъдат допускани в линейките. Това поискаха от Асоциацията на спешните медици, съобщава Би Ти Ви Причината – пространството е тясно и в случай на реанимационни действия близките биха попречили на екипа. Друга причина – в случай на пътно-транспортно произшествие придружителят няма застраховка. През лятото на 2018 г. екип на Спешна помощ отказа да качи 8-годишно дете в спешния автомобил заедно с баба му. А през юни тази година майката на млад мъж беше свалена от линейка на път към болницата. Темата дойде на дневен ред след случая с убитата 7-годишна Кристин в село Сотиря. На обвиненията, че не са оказали помощ, медиците отговориха, че бабата на момиченцето е попречила. От Асоциацията на спешните медици не пожелаха да коментират предложенията си преди да стане ясно дали ще има регламент. Лекари подкрепят идеята. \"Вместо да помагат, пречат. Бият екипа и вместо да помогнем на неговата близка, се налага да идва втори екип, за да спасява нашия”. Друг мотив – заради специалния режим на движение на линейките, има риск от катастрофи. Обикновено щети се покриват само за пациента и екипа. Така, ако линейка, в която има придружител ,катастрофира – медиците може да дължат обезщетения. От здравното министерство отговориха, че застраховките се правят според видовете превозни средства. Това означава, че са на брой места, а не пътници. Така дали придружителят е обезпечен, зависи от типа линейка и състава на екипа. Понякога обаче придружителите са нужни, казват бивши служители в системата. Например, когато екипът е не от трима, а от двама души. Против ограниченията са пациентските организации. \"Когато възникне някакъв проблем в бъдеще, ще може да каже – те се грижеха или не се грижеха”, коментира Пламен Таушанов. А понякога придружителите имат ключова роля – да помогнат с информация за пострадалия. Така качването на придружители остава нито разрешено, нито забранено – в стандарта за спешна медицина има раздел \"Транспорт\". В него обаче няма нито дума по въпроса. Според пациентските организации здравното министерство трябва да предвиди застраховка и за придружителя. Сподели:", "date": "2019.09.01", "title": "ПРЕДЛОЖЕНИЕ: Без придружители в линейките"}
{"url": "https://pik.bg/%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0-%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%B0-%D0%B7%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%81%D1%82%D0%BE%D0%BA%D0%B8-news866920.html", "text": "Днес влязоха в сила новите американски 15-процентни мита върху внос от Китай на стойност 112 млрд. долара. За пръв път мерките са насочени срещу китайски потребителски стоки и това неминуемо ще доведе до повишаване на цените за американските потребители. През август Китай обяви ответни мита за американски стоки на стойност 75 милиарда долара. Някои от тях влизат в сила от днес, други - от 15 декември. Търговската война между двете страни продължава повече от две години. За налагането на митата съобщи президентът на Съединените щати Доналд Тръмп с характерния за него пост в Туитър точно преди един месец. Този път митата за стоки на обща стойност 300 млрд. долара, а в отговор Китай обезцени валутата си до рекордни стойност. Юанът се срина с 4% за месец – от началото на август, когато американският лидер обяви новата серия от мита, до петък вечерта. Обезценката стана „новото нормално“, коментират валутни експерти, цитирани от специализираните сайтове. След първите дни на резки спадове юанът продължава да поевтинява леко към долара. Това прави китайската продукция по-евтина и следователно подкрепя износа на страната и частично тушира ефекта от допълнителните търговски тарифи. Сподели:", "date": "2019.09.01", "title": "Влизат в сила и американските мита за китайските стоки"}
{"url": "https://pik.bg/%D1%82%D0%B5%D0%BC%D0%B8%D0%B4%D0%B0-%D1%88%D0%B5%D1%81%D1%82%D0%B8%D0%BC%D0%B0-%D0%BE%D1%82-%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%BA%D0%B5%D0%BB%D0%B5%D1%88%D0%B0-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D1%80%D0%B5%D1%81%D1%82%D0%B0-%D0%B5%D0%B4%D0%B8%D0%BD-%D1%81%D0%B5-%D0%BF%D1%80%D0%B8%D0%B1%D0%B8%D1%80%D0%B0-%D0%B2%D0%BA%D1%8A%D1%89%D0%B8-news866951.html", "text": "Шестима от задържаните от бандата за телефонни измами на Келеша от Левски остават зад решетките. Съдът пусна един от ортаците им под домашен арест. Днес стана ясно, че един от обвинените ало-измамници се издирва, предава Нова телевизия. Съдът прецени, че шестима от обвинените за участие в организираната престъпна група има опасност да извършат ново престъпление. Този, който остава под домашен арест е осъждан отдавна и е реабилитиран. Нямало опасност и да се укрие, защото е бил намерен на адреса, който е посочен. З а глава на организираната престъпна група се смята най-възрастният обвиняем - Димитър Серафимов - Kелеша. В групата се смята, че е участвал и неговия син Васил, по прякор Малкия келеш. Адвокат изрази критика към събраните доказателства - че голяма част са свидетелски показания на полицаи. Защитникът не вижда проблем и в това, че са открити ценности, скрити в тайник. От своя страна от прокуратурата аргументираха, че като доказателство са документирали телефонни измами. Сподели:", "date": "2019.09.01", "title": "ТЕМИДА: Шестима от бандата на Келеша остават в ареста, един се прибира вкъщи"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%BD%D0%B5%D0%B7%D0%B0%D0%BF%D0%BD%D0%BE-%D0%B8%D0%B7%D0%B4%D1%8A%D1%85%D0%BD%D0%B0-24-%D0%B3%D0%BE%D0%B4%D0%B8%D1%88%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B0-news866885.html", "text": "Защитничката на женския футболен клуб \"Подолчанка\" Полина Кобзева почина внезапно на 24-годишна възраст. Младата спортистка е починала от сърдечен удар. \"Скърбим и съжаляваме. Това е страшна загуба за нас. Изразяваме огромното си съчувствие и съболезнования на роднините и близките й\", се казва в съобщение на клуба. Сподели:", "date": "2019.09.01", "title": "ТРАГЕДИЯ! Внезапно издъхна 24-годишна футболистка"}
{"url": "https://pik.bg/%D0%B2%D0%B8%D0%B7%D0%B8%D1%82%D0%B0-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D1%81%D0%BB%D0%BE%D0%B2%D0%B5%D0%BD%D0%B8%D1%8F-news866886.html", "text": "Министърът на външните работи на Турция Мевлют Чавушоглу ще посети Словения, съобщава турското издание  Yeni Safak, цитирано от „Фокус”. Визитата ще бъде част от участието на Чавушоглу в Стратегическия Форум в Блед. Министърът ще се присъедини към форума в Словения и ще води разговори на тема „Двустранното сътрудничество на кръстопът“, се посочва в изявление на турското външно министерство. По време на визитата си, той ще бъде посрещнат от президента на Словения Борут Бахор и министър-председателя Марян Шарец и ще проведе двустранни срещи със своя словенски колега Миро Черар, както и с представители на други страни, които ще присъстват на форума. Стратегическата среща в Блед е платформа за провеждане на диалози между лидерите от частния и публичния сектор по ключови въпроси свързани с Европа и света. Сподели:", "date": "2019.09.01", "title": "Визита: Външният министър на Турция ще посети Словения"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%88%D0%B0%D0%BF%D0%BA%D0%B8-%D0%B4%D0%BE%D0%BB%D1%83-%D0%B3%D1%80%D0%B8%D0%B3%D0%BE%D1%80-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%83%D1%81%D0%BF%D0%B5%D1%85-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news866938.html", "text": "Григор Димитров победи с 3:0 сета Алекс де Минор (Австралия) в 1/8-финален мач от Откритото първенство на САЩ. 7:5, 6:3, 6:4 в отделните части. Към момента 20-годишният Де Минор е 38-и в ранглистата на АТП. Григор ще играе на 1/4-финалите с голямата легенда Роджър Федерер. Димитров постигна първо свое класиране в Топ 8 при мъжете на турнира от Шлема в Ню Йорк. Уникален успех влизащ в историята на българския спорт. Днешният съперник на Гришо е с тежкия прякор - Демона. А Григор показа страхотно представяне. Без пробиви до първата почивка в мача, 2:1 гейма за Григор. Заформи се серия от геймове за подаващите - 2:2, 3:2, 3:3, 4:3, 4:4, 5:4, 5:5, 6:5. В този момент Гришо натисна мощно турбото и проби, затваряйки сет номер 1 със 7:5. Димитров осъществи брейк за 3:1 във втората част. Подаване за Григор и 4:1. Гришо удържа преднината си и след 6:3 поведе с 2:0 сета. Равенство 3:3 гейма (без пробиви) в средата на третата част. Димитров направи брейк за 4:3. Крайно 6:4 в сета за Гришо и исторически успех за роден състезател на кортовете в Ню Йорк. \"Първо, благодаря за подкрепата. Хубаво е да бъда отново на корта, да се чувствам добре, здрав... Започвам да мисля вече за следващия мач. Развълнуван съм, ще се опитам да взема максималното, затова тренирам\", сподели след срещата най-добрият български тенисист. Сподели:", "date": "2019.09.01", "title": "ИЗВЪНРЕДНО: Шапки долу, Григор с исторически успех... (ОБНОВЕНА)"}
{"url": "https://pik.bg/%D1%81%D0%B0%D1%89-%D0%B8-%D1%82%D0%B0%D0%BB%D0%B8%D0%B1%D0%B0%D0%BD%D0%B8%D1%82%D0%B5-%D0%B1%D0%BB%D0%B8%D0%B7%D0%BE-%D0%B4%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-news866844.html", "text": "Представителите на САЩ и на талибанското движение са близо до постигане на споразумение, което ще намали военните действия и ще позволи пълноправни мирни преговори сред афганистанските фракции, съобщава „Ройтерс”, цитирана от „Фокус”. Агенцията се позовава на изявление на американски висш държавен служител, ден след като талибански сили опитаха да щурмуват стратегическия град Кундуз. Залмей Халилзад, роден в Афганистан американски дипломат, който отговаря за преговорите с движението от страна на Вашингтон, заяви, че ще пътува до столицата Кабул за консултации, след като приключи деветия кръг от преговорите с представители на талибанското движение в Катар. „Намираме се на прага на споразумение, което ще намали насилието и ще отвори вратата за афганистанците да седнат заедно и да договорят честно и устойчиво споразумение за мир и за обединен независим Афганистан, който не заплашва САЩ, техните съюзници или която и да е друга страна“, заяви той в „Туитър“. Халилзад не разкри детайли от сделката, според която се очаква хиляди американски военнослужещи да напуснат Афганистан в замяна на гаранции от страна на талибаните, че няма да позволят страната да бъде използвана като база за операции на терористични организации. „Ще дискутираме тези развития с нашето собствено командване, докато Зелмай Халилзад се очаква да отиде в Кабул и да информира афганистанските лидери за решенията, взети по време на мирните преговори“, заяви талибански лидер преди началото на преговорите. Споразумението няма само по себе си да прекрати военните действия между силите за сигурност на централното правителство и радикалната групировка, но ще даде начало на вътрешни преговори в страната, които ще бъдат проведени в норвежката столица Осло. Засега не е ясно дали талибаните ще се съгласят да преговарят директно с правителството на Ашраф Гани в Кабул, което те виждат като наложено от запада и нелегитимно. Някои талибански служители заявиха, че ще се съгласят да разговарят с афганистански правителствени служители само неформално, а не като представители на движението, което остава против президентските избори, насрочени за 28 септември. Освен това не е и ясно дали споразумението ще включва изтеглянето на всички над 14 000 американски военнослужещи в страната, както и колко време ще отнеме това. Сподели:", "date": "2019.09.01", "title": "САЩ и талибаните близо до споразумение"}
{"url": "https://pik.bg/%D0%B7%D0%B0%D0%BF%D0%BE%D1%87%D0%B2%D0%B0-%D0%B8%D0%B7%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%BE%D0%BC%D0%BE%D1%89%D0%B8%D1%82%D0%B5-%D0%B7%D0%B0-%D1%81%D1%82%D0%BE%D0%BF%D0%B0%D0%BD%D0%B8%D1%82%D0%B5-%D0%B7%D0%B0%D0%BA%D0%BB%D0%B0%D0%BB%D0%B8-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%B8-%D0%BF%D1%80%D0%B0%D1%81%D0%B5%D1%82%D0%B0%D1%82%D0%B0-%D1%81%D0%B8-news866846.html", "text": "Готови са графиците за изплащане на еднократната помощ от 300 лв. на стопаните, заклали доброволно прасетата и дезинфекцирали дворовете си като мярка срещу болестта африканска чума по свинете,  съобщава „Дарик”. Средствата са осигурени в посочения от министерството на земеделието срок 1 септември, но изплащането на парите започва от 2 септември (понеделник). По 300 лв. ще получат всички стопани, които са отглеждали не повече от пет прасета в задния си двор и са изпълнили разпореждането на ветеринарните власти да умъртвят животните и да почистят стопанствата си. Дезинфекцията се доказва с констативен протокол, подписан от кмета. За да имат право на помощта стопаните подадоха заявление, в което декларират, че няма да отглеждат прасета в следващите 12 месеца. С надеждата, че няма да подлежат на такова ограничение някои от тях се отказаха от парите. „Независимо дали стопанинът ще кандидатства за тези 300 лв. подпомагане или няма да кандидатства, той не би следвало да отглежда тези прасета, защото рискът е изключително голям“, уточни доктор  Георги Чобанов от Българската агенция за безопасност на храните. Парите ще бъдат преведени първо на хората, посочили банкови сметки. Останалите ще си ги получават поетапно от представители на агенцията, които ще посетят кметствата в предварително посочен ден и час. Сподели:", "date": "2019.09.01", "title": "Започва изплащането на помощите за стопаните, заклали доброволни прасетата си"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%B2%D1%80%D0%B0%D1%87%D0%B0%D0%BD%D0%B8%D0%BD-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%BF%D0%B8%D1%8F%D0%BD-news866888.html", "text": "Врачанин бе спипан да шофира пиян лек автомобил, съобщиха от полицията във Враца, цитирани от „Булнюз”. Според информацията, тази сутрин около 03:40 часа във Враца е спрян за проверка лек автомобил „Нисан” (Съни) собственост и управляван от 21-годишен врачанин с инициали Д. Д. При извършената проверка за употреба на алкохол, дрегера отчел над 1.2 промила. На водача е съставен акт по закона за движение по пътищата и му е издаден талон за медицинско изследване в Център за спешна медицинска помощ Враца. Там той е  отказал да даде кръв за лабораторно изследване. Д. Д. е задържан в районно управление Враца за срок до 24 часа. По случая е образувано бързо производство. Сподели:", "date": "2019.09.01", "title": "Спипаха врачанин да шофира пиян"}
{"url": "https://pik.bg/%D0%BD%D0%BB%D0%BE-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0%D0%B4-%D0%BA%D1%80%D0%B8%D0%BC-%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D0%B0%D0%BD%D0%B8%D0%BA%D0%B0-%D0%B2%D0%B8%D0%B4%D0%B5%D0%BE-news866882.html", "text": "В мрежата бяха разпространени видеозаписи, заснети в небето над Кримския полуостров, съобщава \"Карч.ком\". Шашнатите очевидци наблюдавали как във въздуха се появяват и \"висят\" светещи обекти, от които, по думите на свидетел, се е откъснало горящо парче. \"Край Керч в нощното небе видяхме странен обект, от който се отлепи горяща част и падна на земята\", разказва очевидецът. Мигащите странни \"топки\" ту се раздалечават, ту се събират отново, оставяйки наблюдаващите земляни в пълно недоумение. Някои потребители в мрежата предполагат, че това са НЛО - космически кораби, дошли да ни \"навестят\". За необичайното явление пише и \"Дейли Стар\". \"Този светещ обект наподобява триъгълник. До него има още два светещи обекта. Всичко става съвършено безшумно на фона на небето при залез\", коментира друг свидетел. Скептиците обаче не бързат да признават НЛО и смятат, че светещите обекти са дронове, ракети или секретни учения. \"Това са учения от Опук. Така е всяка година през август... И НЛО има, но то съвсем не прилича на това\", отбелязва скептик. Сподели:", "date": "2019.09.01", "title": "НЛО се появи над Крим и предизвика паника (ВИДЕО)"}
{"url": "https://pik.bg/%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D0%BF%D0%BB%D0%B0%D0%B6%D1%83%D0%B2%D0%B0%D1%89%D0%B8%D1%82%D0%B5-%D1%81%D0%B0-%D0%B0%D0%B1%D1%81%D0%BE%D0%BB%D1%8E%D1%82%D0%BD%D0%BE-%D0%B1%D0%B5%D0%B7%D1%80%D0%B0%D0%B7%D1%81%D1%8A%D0%B4%D0%BD%D0%B8-news866819.html", "text": "Половината от плажуващите във Варна са абсолютно безразсъдни. Това заключи старши спасителят Георги Есов. “Много случаи имаме от последните дни. Следобед се вдига тежка вълна, особено на Южния плаж, постоянно сме на червен флаг. Целият август е такъв. Непрестанно свирим, но никой не излиза”, обясни Есов пред \"Нова Варна\". Той определя всяка морска вълна като лавина. В планината обаче тя пада веднъж, а в морето вълните падат стотици пъти. “Най-опасна е деветата вълна. Тя може да ви убие”, категоричен е спасителят с дългогодишен опит. Сподели:", "date": "2019.09.01", "title": "Варненски спасител: Половината от плажуващите са абсолютно безразсъдни"}
{"url": "https://pik.bg/%D1%80%D1%83%D1%81%D0%B8%D1%8F-%D1%81%D0%B5-%D0%BE%D0%B1%D0%B8%D0%B4%D0%B8-%D0%BD%D0%B0-%D0%BF%D0%BE%D0%BB%D1%88%D0%B0-%D0%BE%D0%BC%D0%B0%D0%BB%D0%BE%D0%B2%D0%B0%D0%B6%D0%B0%D0%B2%D0%B0%D1%82-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%81%D1%81%D1%81%D1%80-%D0%B2%D1%8A%D0%B2-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news866922.html", "text": "Омаловажавайки ролята на СССР и Русия във Втората Световна война, полското ръководство показва своята малоценност, политизира войната и се опитва да заличи историческата памет, заяви председателят на Държавната дума Вячеслав Володин, цитиран от РИА Новости. Полша не покани представители на Русия на 80-годишнината от Втората световна война, заради историческата истина, каза по-рано заместник-министърът на външните работи Шимон Шинковски Вел Сенк. \"Полското ръководство не разбира, че победата във Втората Световна война няма политическо измерение. Някои хора харесват Русия, други не я харесват, но решаващата й роля във войната се признава от всички народи по света, включително и от държавите от антихитлеристката коалиция, включително САЩ и Великобритания.“, заяви Володин. \"Като решава да омаловажи ролята на СССР и Русия, полското ръководство показва своята малоценност, като политизира резултатите от войната и се опитва да заличи историческата памет. Това е недопустимо\", допълни председателя на Държавната дума. Той подчерта, че подвигът на съветския войник винаги ще се помни, а имената на полските служители и политици, които се опитват да унищожат паметта на онези, които са дали живота си в името на мира, ще бъдат забравени, предава още \"Днес.бг\". Сподели:", "date": "2019.09.01", "title": "Русия се обиди на Полша: Омаловажават ролята на СССР във Втората Световна война"}
{"url": "https://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%81%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8%D1%82%D0%B5-%D0%B2-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%BE-%D0%B8-%D0%B2%D0%B5%D0%BB%D0%B8%D0%BA%D0%BE%D1%82%D1%8A%D1%80%D0%BD%D0%BE%D0%B2%D1%81%D0%BA%D0%BE-news866805.html", "text": "Увеличава  броя на онкологично болните от Великотърновска и Габровска област, които се лекуват в Комплексния онкологичен център във Велико Търново, съобщават от лечебното заведение. Общият брой на регистрираните онкологични заболявания за двете области през миналата година е 9637 и бележи ръст спрямо предходната година. Новооткритите случаи са 961, се посочва в отчета на Комплексния онкологичен център, приет от Здравната комисия на Великотърновския общински съвет. В лечебното заведение работят 36 лекари и 63 медицински сестри. До 2022-ра година се предвижда увеличаване на медицинския персонал с поне 9 лекари и 14 медицински сестри, като средната работна заплата трябва да достигне 1512 лева. Сподели:", "date": "2019.09.01", "title": "ТРЕВОЖНО: Увеличава се броят на онкоболните в Габровско и Великотърновско"}
{"url": "https://pik.bg/%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BE%D0%B1%D1%8F%D0%B2%D0%B8-%D0%B7%D0%B0%D0%B3%D0%BE%D0%B2%D0%BE%D1%80-%D1%81%D1%80%D0%B5%D1%89%D1%83-%D0%BC%D0%B0%D0%B4%D1%83%D1%80%D0%BE-%D0%B5-%D0%B3%D0%BE%D1%82%D0%B2%D0%B5%D0%BD-%D0%B2-%D1%81%D1%8A%D1%81%D0%B5%D0%B4%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F-news866849.html", "text": "Венецуелското правителство представи доказателства, че в съседна Колумбия има тренировъчни лагери на паравоенни групи, които се използват за планиране на нападения срещу правителството на венецуелския президент Николас Мадуро, предаде АП. Министърът на комуникациите Хорхе Родригес отправи снощи чрез държавната телевизия обвинения срещу колумбийския президент Иван Дуке, който според него не прави нищо, за да спре агресията. Министърът показа сателитни снимки и координати, които според него доказват съществуването на тренировъчни лагери в границите на Колумбия. \"Ако представехте подобни доказателства на Венецуела, щяхме да действаме незабавно\", заяви Родригес. \"Сигурни сме, че вие няма да направите нищо, защото сте съучастник на тези терористи\", добави той. Засега няма реакция от страна на колумбийското президентство, съобщи БТА, цитирайки АП. Освен това Хорхе Родригес съобщи на пресконференция, че на 17 венецуелските власти са предотвратили атентати пред сградата на Съдебната палата в Каракас и на отделения на специалните части, предаде ТАСС. В подозрителни чували са били открити взривни устройства. На 29 август е бил заловен Луис Рикардо Гомес Пеняранда, който има двойно гражданство на Колумбия и Венецуела. Той е трябвало да постави бомба в сградата на Съдебната палата. В показанията си, записани на видео, Пеняранда заявява, че \"нападенията са били координирани от Колумбия\". Венецуелската вицепрезидентка Делси Родригес заяви, че Каракас ще се обърне към ООН и ще представи доказателства, че колумбийският президент Иван Дуке дава защита и убежище на терористични групи, които се опитват да подкопават конституционния ред във Венецуела. \"Това нарушава резолюция 1373 на Съвета за сигурност\", подчерта тя в Туитър. Сподели:", "date": "2019.09.01", "title": "Венецуела обяви: Заговор срещу Мадуро е готвен в съседна Колумбия"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-50-%D0%B2%D0%BE%D0%B5%D0%BD%D0%BD%D0%BE%D0%BF%D0%BB%D0%B5%D0%BD%D0%BD%D0%B8%D1%86%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B2%D1%8A%D0%B7%D0%B4%D1%83%D1%88%D0%BD%D0%B8-%D0%B0%D1%82%D0%B0%D0%BA%D0%B8-%D0%B2-%D0%B9%D0%B5%D0%BC%D0%B5%D0%BD-news866856.html", "text": "Най-малко 50 военнопленници са загинали в резултат на серия от бомбардировки, извършени от коалицията, ръководена от Саудитска Арабия над йеменски затвор, съобщи TACC, цитирана от „Фокус”. Агенцията се позовава на изявление на бунтовническото движение „Ансар Аллах“, още наричани хусити. Според информацията, ударите са извършени в централната провинция Дамар и са причинили множество щети. Сподели:", "date": "2019.09.01", "title": "Най-малко 50 военнопленници са загинали при въздушни атаки в Йемен"}
{"url": "https://pik.bg/%D0%BC%D0%B0%D1%89%D0%B0%D0%B1%D0%BD%D0%BE-%D0%BC%D0%B8%D0%B5%D0%BD%D0%B5-%D0%BD%D0%B0-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%B3%D1%80%D0%B0%D0%B4%D0%B0-news866852.html", "text": "Голямото миене на Пловдив по случай празника на града започва, съобщава „Трафикнюз”. От ОП „Чистота”  обявиха новия график за минето на улиците в Пловдив, който започва от 3 септември и ще продължи до четвъртък - 5 септември. Миенето се извършва в ранните часове на деня, за да не се затруднява трафикът. Сподели:", "date": "2019.09.01", "title": "Мащабно миене на улиците на Пловдив за празника на града"}
{"url": "https://pik.bg/%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D0%B8%D0%B7%D0%BC%D1%8A%D0%BA%D0%BD%D0%B0%D1%85%D0%B0-%D0%BE%D1%82-%D0%B7%D0%B0%D1%81%D0%B5%D0%B4%D0%BD%D0%B0%D0%BB-%D0%B0%D1%81%D0%B0%D0%BD%D1%81%D1%8C%D0%BE%D1%80-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-news866905.html", "text": "Папа Франциск заседна в асансьор. Светият отец е трябвало да бъде спасен от пожарникари, след като е престоял 25 минути в съоръжението, съобщават световните агенции, цитирани от  БГНЕС и Нова телевизия. Папата се извини за закъснението на традиционната си неделна молитва към миряните на площад „Свети Петър“ във Ватикана заради инцидента. „Извинявам се, че закъснях. Бях заседнал в асансьора в продължение на 25 минути заради спиране на тока. На помощ обаче ми се притекоха огнеборци“, заяви 82-годишният Франциск. Сподели:", "date": "2019.09.01", "title": "Пожарникари измъкнаха от заседнал асансьор папа Франциск"}
{"url": "https://pik.bg/%D1%88%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-%D0%BA%D0%BE%D0%BB%D0%BE%D0%B5%D0%B7%D0%B4%D0%B0%D1%87-%D0%B2-%D0%BA%D1%80%D0%B5%D1%81%D0%BD%D0%B0-%D1%81%D1%82%D0%B0%D1%80%D0%B0-%D0%B2%D1%80%D0%B0%D0%B6%D0%B4%D0%B0-%D1%81%D1%82%D0%BE%D0%B8-%D0%B7%D0%B0%D0%B4-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-news866853.html", "text": "79-годишен мъж е бил блъснат докато кара колело в Кресна. Инцидентът е станал вчера около обяд. Пенсионерът Йордан е паднал в канавка край пътя и е ударил главата си. По непотвърдена информация шофьор умишлено е отворил вратата на колата и блъснал колоездача, съобщава \"Струма.бг\". Двамата мъже имали стара вражда. С линейка пострадалият е откаран в болница. Направен е оглед на произшествието. Извършителят е задържан. Сподели:", "date": "2019.09.01", "title": "Шофьор блъсна колоездач в Кресна, стара вражда стои зад инцидента"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%B2%D1%81%D0%B8%D1%87%D0%BA%D0%BE-%D0%B4%D0%BD%D0%B5%D1%81-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%BE%D1%81%D0%B8-%D1%80%D0%B0%D0%B4%D0%BE%D1%81%D1%82-%D0%B1%D1%8A%D0%B4%D0%B5%D1%82%D0%B5-%D1%81%D0%B4%D1%8A%D1%80%D0%B6%D0%B0%D0%BD%D0%B8-%D0%B2-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%B8%D1%82%D0%B5-%D1%81%D0%B8-%D0%B5%D0%BC%D0%BE%D1%86%D0%B8%D0%B8-news866839.html", "text": "Луната е в знак Везни от 02:09ч. При това лунно положение най-лесно се намира общ език с другите хора, най-добрият период за примирие, за възстановяване на разстроени отношения. Подсъзнателно се избягват споровете и конфликтите. Обратната страна на медала е, че хората са склонни към нерешителност, изпълват се с колебания и съмнения. Повява се неоправдана мнителност, страх и неувереност в собствените сили. Лунният период не позволява да се прецени правилно ситуацията и да се вземе вярното решение. Най-уязвими в момента са бъбреците, ендокринната система, най-вече подстомашната жлеза. Хора с диабет и проблеми с панкреаса трябва да са особено внимателни. Много подходящи са занимания с йога, тъй като привеждат енергийната система в равновесие. Продължава 2 лунен ден до 09:00ч. Доминиращ 3 лунен ден от 09:00ч на 1 септември до 10:16ч на 2 септември. Сърпът на Луната започва вече да се показва, което е свидетелство за това, че е време да се действа. Настъпва време за активни действия. Да се проявява пасивност в този ден е опасно за здравето. Поради тази причина е много важно да насочите вашите стремежи към съзидателното русло. Не правете в този ден нищо, което не сте правили преди. Избягвайте разговори за вашите начинания. Сега не е подходящо за нови запознанства. Подходящо е за физическо натоварване и за занятия по бойни изкуства. Добре е да се правят физически упражнения. Движете плещите, правете упражнения за подвижност на ставите. Ако ставите ви не са наред, означава, че имате застой на астрална енергия. Време да очистите астрала си. Благоприятно е да се работи с енергийното поле. През този период се опитайте да избегнете прояви на лична агресия, подозрителност, безкомпромисност и гняв. Това е нереализирана енергия. Дори повишената мнителност е недопустима. Не пожелайте зло в този ден на никого. Негативният емоционален импулс непременно ще бъде предаден, но той ще създаде неприятности не само на този, към когото е отпратен, но и на вас. Лесно ще се ядосвате и ще сте раздразнителни, затова е добре да бъдете сдържани и да се самоконтролирате. Девиз на деня е „максимум търпение и спокойствие”. Проявете разбиране към близките си и партньора си. Добро е всичко, което се прави за благото на семейството. Сексуалните енергии са силни. Сексът в този лунен ден трябва да бъде активен и оригинален, да има повече експанзивност, фантазия, разнообразие, необичайност. Подстригването в този ден води до благодатно обновление на енергийния потенциал. Стимулира се активността на космите-антени. Ако вие отрежете краищата на вашите коси, те ще станат по-възприемчиви към сигналите на Акаша. С подстрижката се обезпечава също притокът на пари и положителни емоции. Да се правят покупки в 3-ти лунен ден е крайно нежелателно. Но ако все пак решите да купувате нещо, то проверете многократно качеството на придобития продукт, за да няма после проблеми. 15 слънчев ден – Мирен, спокоен и светъл ден. Атмосферата му е проникната от хармония и любов. Всичко днес трябва да носи радост. Важно е да се настроите на вълните на доброжелателността, учтивостта и благодарността. Проявата на тези качества са важни сега повече от всякога. Ден за почитание към жените и майките, и мъжете трябва да проявят уважение и почит към тях, да се доверяват повече на женската интуиция, да се вслушват повече в женското мнение. Спорове с жена в този ден трябва да се избягват. Сподели:", "date": "2019.09.01", "title": "АСТРОЛОГ: Всичко днес трябва да носи радост, бъдете сдържани в негативните си емоции"}
{"url": "https://pik.bg/%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%BA%D0%B0-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5%D1%82%D0%BE-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-%D1%81%D1%82%D0%B0%D0%B2%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-news866854.html", "text": "Репатриращият автомобил на територията на град Поморие преустановява своята работа. Това съобщиха от пресцентъра на Община Поморие, цитирани от „Фокус”. И двата големи паркинга – пред Общината и срещу светофара, които бяха платени през летните месеци, вече ще бъдат напълно безплатни за ползване. От Общината напомнят на жителите и гостите на Поморие да спазват правилата за паркиране, съгласно Закона за движение по пътищата, а при установени нередности, да сигнализират в полицията на обявените телефони: 0596 22090 и 0596 37311. Сподели:", "date": "2019.09.01", "title": "Придобивка: Паркирането в Поморие става безплатно"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%BE%D1%82%D0%B0%D0%BB%D0%BD%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%81%D1%82%D0%B0%D0%B4%D0%B8%D0%BE%D0%BD-%D0%B2-%D0%B7%D1%80%D0%B5%D0%BB%D0%B8%D1%89%D0%BD%D0%B0-%D0%B1%D0%B8%D1%82%D0%BA%D0%B0---%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B8-%D1%81%D0%B8%D0%BD%D0%B8%D1%82%D0%B5-%D0%BE%D0%B1%D0%BD%D0%BE-news866925.html", "text": "ЦСКА и Левски не се победиха в голямо дерби на Националния стадион. Мачът на \"Васил Левски\" завърши при резултат 2:2. Сблъсъкът бе от 8-ия кръг на efbet Лига. Към момента \"сините\" са лидери във временното класиране. Тимът воден от Петър Хубчев има 17 точки, докато \"червените\" са с 4 пункта по-малко. \"Армейците\" са с наставник Люпко Петрович. Лудогорец пък е с двубой по-малко и може да се изкачи на първото място в таблицата по-късно тази вечер. Главен съдия на срещата бе Георги Кабаков. Левски поведе с 2:0 до почивката, а ЦСКА стигна до равенството с късни попадения. , асистенция на Паулиньо. , централният нападател вкара почти на празна врата. Не много умела намеса на Черниаускас при остро центриране. Определено по-силна игра за \"сините\" през първото полувреме. И натиск на \"червените\" през втората част. , намалявайки пасива на \"армейците\" - 1:2. Секунди по-късно \"червените\" претендираха за дузпа, реферът обаче не посочи бялата точка. Последваха няколко пропуска за \"сините\". , ювелирна асистенция в ситуацията на влезлият като резерва Кери в мача. Треньорът на \"армейците\" Петрович пък получи червен картон в заключителните секунди от сблъсъка. Витаутас Черниаускас, Раул Албентоса, Пламен Гълъбов, Петър Занев, Иван Турицов, Кристиян Малинов, Тиаго Родригес, Жанио Бикел, Вив Соломон-Отабор, Евандро, Али Соу ЛЕВСКИ: Милан Миятович, Живко Миланов, Янис Каргас, Нуно Рейш, Иван Горанов, Хали Тиам, Мартин Райнов, Станислав Иванов, Филипе Нашименто, Паулиньо, Найджъл Робърта Сподели:", "date": "2019.09.01", "title": "ИЗВЪНРЕДНО: Тотална драма на Националния стадион, в зрелищна битка - \"червените\" и \"сините\"... (ОБНОВЕНА/СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D1%81%D1%82%D0%BE%D0%B8%D1%87%D0%BA%D0%BE%D0%B2-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news864466.html", "text": "Петя, по-малката сестра на футболната легенда Христо Стоичков, показа форми на плеймейтка. Макар прехвърлила 50-те, роднината на Камата изглежда впечатляващо по бански и умее да позира досущ като популярните български моделки. Петя се хвали със стройните си бедра и стегнато коремче като на млада девойка. По всеобщо мнение годините на блондинката изобщо не ѝ личат. За тазгодишната си ваканция г-жа Стоичкова бе избрала спокоен, но елитен роден курорт, а именно „Св. св Константин и Елена“. Фотосите ѝ са направени на частния плаж пред новооткрит баровски хотел, в който това лято се изредиха да почиват цяла тумба фолкпевици. Цените на нощувките в него започват от 700 лева за делукс стая. Неведнъж обаче сестрата на Камата е споделяла, че нейният съпруг има доходоносен бизнес и обича да я глези с почивки все по хубави места. Преди да отскочат до морето, двамата бяха и на планински отдих в Цигов чарк. Докато Петя кръстосва курорт след курорт, брат ѝ Христо не можа да се похвали с ваканция. В началото на лятото той се върна от Америка у нас по случай 25-годишнината от легендарното лято през 1994 г., останало завинаги в сърцата на запалянковците и в българската футболна история. Почитателите на Камата в шест наши града имаха възможност да се срещнат лично с него, да чуят неразказвани истории от Мондиал 1994 г., както и да се докоснат лично до Златната топка, която Стоичков носеше по сбирките със себе си. Дали обаче между ангажиментите вечният №8 e успял да намине покрай родния Пловдив и да се види с майка си Пенка, сестра си Петя и брат си Цанко, не става ясно. За първа година и яхтата на легендарния футболист, която стои целогодишно акостирала на пристанището на братя Диневи в „Свети Влас“, не е помръдвана. Лодката, кръстена на жена му Мариана, си стои зазимена в разгара на сезона. Други лета Ицо я вадеше поне 2-3 пъти в открито море, а в родното Сен Тропе, където фамилията има апартамент, идваха да почиват и съпругата, и дъщерите му. Сподели:", "date": "2019.09.01", "title": "САМО В ПИК И \"РЕТРО\": Сестрата на Стоичков се пусна по бански (СНИМКИ)"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%BB%D1%8A%D0%B2%D0%B8%D1%86%D0%B8%D1%82%D0%B5-%D1%81-%D0%B3%D0%BE%D0%BB%D1%8F%D0%BC%D0%B0-%D0%BF%D0%BE%D0%B1%D0%B5%D0%B4%D0%B0-news866927.html", "text": "Волейболистките на България победиха много силния тим на Азербайджан с категоричното 3:0 гейма, в 1/8-финален сблъсък, на Европейското първенство. Двубоят се проведе в Будапеща (Унгария). В тази фаза на форума срещите са елиминационни. Така \"лъвиците\" с треньор Иван Петков постигнаха престижно влизане в Топ 8 на ЕП 2019. Нашите състезателки взеха първия гейм с убедителното 25:12 точки. А във втория записаха 25:16. 25:23 в третата част и страхотна победа за България. В 1/4-финалите \"лъвиците\" ще спорят с един от топ фаворитите за трофея Сърбия. Страхотно представяне на родният тим на форума досега. Голямо браво за звездата Елица Василева и всички останали наши прекрасни волейболистки. Сподели:", "date": "2019.09.01", "title": "БРАВО: \"Лъвиците\" с голяма победа..."}
{"url": "https://pik.bg/%D0%B1%D0%BE%D0%B6%D0%B8%D0%B3%D0%BE%D0%BB-%D0%B2%D0%B0%D0%BB%D0%B5%D1%80%D0%B8-%D0%B1%D0%BE%D0%B6%D0%B8%D0%BD%D0%BE%D0%B2-%D0%BF%D0%B0%D1%80%D0%BA%D0%B8%D1%80%D0%B0-%D0%BF%D1%80%D0%B5%D0%B4-%D1%85%D0%BE%D1%82%D0%B5%D0%BB-%D0%B8-%D0%B2%D0%B1%D0%B5%D1%81%D0%B8-%D0%B2%D1%80%D0%B0%D1%87%D0%B0%D0%BD%D0%B8-%D1%81%D0%BD%D0%B8%D0%BC%D0%BA%D0%B0-news866900.html", "text": "Нападателят без отбор Валери Божинов паркира във Враца и бързо вбеси хората. Днес по обед бившият играч на местния „Ботев“ спрял луксозния си „Мерцедес“ направо на тротоара пред хотел „Лева“, въпреки наличието на голям паркинг до самата сграда. Отгоре на всичко тротоарът е точно на възлово кръстовище със светофар, където често стават катастрофи. Този факт обаче изобщо не е притеснил Божигол, който се къпе в народната любов и по тази причина смята, че в Ню Йорк всичко му е позволено. От управата на хотела също не са сметнали за необходимо да направят забележка на своя ВИП гост за нахалното паркиране, съобщава \"Булнюз\". В мрежата обаче се носи грохот от коментарите, с които врачани хранят безработния футболист. „Когато човек знае кво му е само той си знае кво му е“, „Когато няма къде да спреш, има къде да спреш“ и „ей селинджър бегай от там бе деееее... онзи ден щеше да ме удари на червено ама не иска да спре да му играя една щанга д*ба тия тъпаци“ са само част от мненията на хората за непремерената постъпка на Валери Божинов. В града упорито се коментира, че опитът му за сдобряване с Биляна Дол завършил с неуспех и вероятно това е една от причините той да се държи така, че да бъде забелязан от малките котета. Сподели:", "date": "2019.09.01", "title": "БОЖИГОЛ: Валери Божинов паркира пред хотел и вбеси врачани (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%B7%D0%BB%D0%BE%D0%B2%D0%B5%D1%89%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D1%81%D0%BE%D1%84%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news866904.html", "text": "Криминалисти от София работят по разследването на убийството на 43-годишния мъж, чийто окървавен труп бе открит тази сутрин около 7 часа в столичния район \"Изгрев\". Тялото е забелязано от случайно преминаваща жена, която разхождала кучето си в градинка недалеч от столичния КАТ. Мястото не е особено оживено. Сигнал на спешния телефон 112 е подаден в 7,20 ч. При първоначалните огледи е установено, че вероятната причина за смъртта е побой и удари с твърд предмет. Мъжът е криминално проявен. Има регистрации за кражби и шофиране в нетрезво състояние. Случаят се разследва от СДВР. Според първоначалната версия жертвата е бил клошар и е бил пребит до смърт при пиянска свада между клошари. В района никой не познава мъжа, научи репортер на ПИК от мястото на криминалния инцидент. До към обяд там работеха криминалисти да изземват доказателства около трупа. На този етап се анализират се доказателствата за престъплението. Сподели:", "date": "2019.09.01", "title": "САМО В ПИК! Ексклузивни кадри от мястото на зловещото убийство в София (СНИМКИ)"}
{"url": "https://pik.bg/%D0%BC%D0%B8%D1%88%D0%B5%D0%BB-%D0%B1%D0%B0%D1%80%D0%BD%D0%B8%D0%B5-%D0%BD%D0%B5-%D0%B5-%D0%BE%D0%BF%D1%82%D0%B8%D0%BC%D0%B8%D1%81%D1%82-%D1%87%D0%B5-%D1%89%D0%B5-%D0%B1%D1%8A%D0%B4%D0%B5-%D0%B8%D0%B7%D0%B1%D0%B5%D0%B3%D0%BD%D0%B0%D1%82-%D0%B1%D1%80%D0%B5%D0%BA%D0%B7%D0%B8%D1%82-%D0%B1%D0%B5%D0%B7-%D1%81%D0%B4%D0%B5%D0%BB%D0%BA%D0%B0-news866860.html", "text": "Главният преговарящ на ЕС за Брекзит Мишел Барние заяви, че не е оптимист за избягването на сценария за Брекзит без сделка, тъй като Брюксел не може да изпълни исканията на Лондон за т.нар. предпазен механизъм за ирландската граница и изваждането му от споразумението, съобщава „Ройтерс”, цитирани от БНР. Агенцията се позовава на интервю за Барние за „Сънди Телеграф“. Според главния преговарящ на ЕС, механизмът трябва да остане, за да защити целостта на единния пазар, както и да осигури отворена граница на остров Ирландия. „Не съм оптимист за избягването на сценария „без сделка“, но трябва да продължим да работим решително – заявява френският политик. - Предпазният механизъм е максималната гъвкавост, която ЕС може да предложи на страна, която не е член на общността“. Премиерът на Великобритания Борис Джонсън обеща по-рано да изведе страната извън ЕС със сделка или без на 31 октомври. Опозиционни депутати планират действия за следващата седмица, които да осуетят възможността за Брезкит без споразумение. В същия вестник де факто заместникът на Джонсън Майкъл Гоув заяви, че премахването на възможността за Брекзит без сделка на 31 октомври би „намалило шансовете за осигуряване на промени“ в споразумение, което може да бъде одобрено от парламента. Сподели:", "date": "2019.09.01", "title": "Мишел Барние не е оптимист, че ще бъде избегнат Брекзит без сделка"}
{"url": "https://pik.bg/%D0%BF%D0%BE%D0%BC%D0%BD%D0%B8%D0%BC-%D0%B4%D0%B5%D1%84%D0%B8%D1%86%D0%B8%D1%82%D0%B0-%D0%B8-%D0%BE%D0%BF%D0%B0%D1%88%D0%BA%D0%B8%D1%82%D0%B5-%D0%BD%D0%BE-%D0%B1%D1%8F%D1%85%D0%BC%D0%B5-%D0%B3%D1%80%D0%B0%D0%BC%D0%BE%D1%82%D0%BD%D0%B8-%D0%B8-%D0%B8%D0%BC%D0%B0%D1%88%D0%B5-%D1%80%D0%B0%D0%B1%D0%BE%D1%82%D0%B0-%D0%B7%D0%B0-%D0%B2%D1%81%D0%B8%D1%87%D0%BA%D0%B8-news866912.html", "text": "Пренаписването на учебниците за 10. клас по история, освен чисто комичния ефект, поставя и много въпросителни. Защо епохата на социализма е представена в положителна светлина в първите редакции. И защо впоследствие е пренаписана  изцяло отрицателно. Ние, родените през 50-те години, помним разказите на бащите и дядовците си за зверствата след 9 септември. Но помним и едно сравнително спокойно детство, поликлиниките, санаториумите, училищата, заводите, работата за всички. Помним и сляпото преклонение пред мумията в центъра на София, където учителите, кой знае защо, ни водеха за щяло и нещяло. Но помним и спортните успехи, медалите на спортистите ни. Помним вечния дефицит и показните магазини или отделни граждани по улиците с чувал с тоалетна хартия. Паднало му на човека и той се запасил. Помним вечните опашки, презапасяването, вечно липсващите стоки. Но всички ходехме на училище, всички бяхме грамотни, четяхме книги. Помним вицовете за властта и вечните предупреждения на родителите, че нещата, които чуваме у дома, не бива да споделяме с никого. Накрая научихме и за дълговете, дето ни сащисаха със своите размери. Само че сега те са удвоени и май вървят към утрояване. Тогава Живков говореше от първо лице, множествено число. Ние с другарите от ЦК решихме еди-какво си. Сега имаме пръв партиен и държавен ръководител, който говори от първо лице, единствено число. Фабрики и заводи няма, млади хора също няма. Завод и да отворят, квалифицирана работна ръка няма. Имаме свободата да говорим и това е май единственото нещо, постигнато за тези 30 години. Твърде малко е, за съжаление. И нека сегашните автори на учебниците, променили ги под натиск, да знаят, че скоро някой ще напише учебник с оценка за сегашното. Дали тя ще бъде ласкаво еднозначна? Сподели:", "date": "2019.09.01", "title": "Помним дефицита и опашките, но бяхме грамотни и имаше работа за всички"}
{"url": "https://pik.bg/%D1%81%D0%B0%D1%89-%D1%81-%D0%BD%D0%BE%D0%B2-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%BF%D1%80%D0%B0%D1%82%D0%B5%D0%BD%D0%B8%D0%BA-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-news866816.html", "text": "Заместник-помощник държавният секретар Матю Палмър е новият специален пратеник на САЩ за Балканите. Новината съобщи Държавният департамент, цитиран от македонското електронно издание \"Плюс Инфо\". Палмър ще участва в стратегическия форум в Блед (Словения) днес и ще представлява САЩ на четворните срещи в Брюксел и Подгорица, уточнява \"Фокус\" \"Палмър ще ръководи нашите усилия за засилване на дипломатическата активност на САЩ в подкрепа на мира, стабилността и напредъка на региона и ще се съсредоточи върху интеграцията на държавите от Западните Балкани в западните институции\", се казва в съобщение на Държавния департамент. Сподели:", "date": "2019.09.01", "title": "САЩ с нов специален пратеник за Западните Балкани"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D1%8A%D1%82-%D0%B1%D0%BE%D1%8F%D0%BD-%D1%87%D1%83%D0%BA%D0%BE%D0%B2-%D1%81-%D0%BA%D0%BE%D1%88%D0%BC%D0%B0%D1%80%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B8%D1%81%D0%BB%D1%8F%D0%BC%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-%D0%BA%D0%B0%D0%BA--news866635.html", "text": "Кошмарни новини за бъдещето на Европа и опасността от исламизиране на континента изнесе топ анализаторът Боян Чуков. В профила си във \"Фейсбук\" той даде пример с най-предпочитаната от мигрантите страна - Германия. \"През 2017 г. страната са напуснали около 250 000 германци. Върви подмяна на населението. През 2017 г. Франкфурт-на Майн се оказа първият град в родината на Меркел, в който коренното население се оказа малцинство. След 20-на години ще бъде окомплектована предимно от мургави мюсюлмани\", твърди Чуков. Плановете-предсказания от началото на 20-ти век на граф Ричард Куденхов-Калерги за подмяна на населението на Стария континент се сбъдват със страшна сила. Мигрантската вълна през последните години премина през Германия като „мексиканска вълна“. Над 25,5% от населението в страната на Меркел е с мигрантски произход. Това прави приблизително 20,8 милиона жители, на които поне един от родителите е роден в друга страна. Над 52% от тези 20,5 милиона с мигрантски произход имат герма нски паспорт. През последната година мигрантите са се увеличили с 1,5 милиона. Паралелно на тази трансформация се наблюдава изключително негативен процес за бъдещето на Германия. През 2017 г. страната са напуснали около 250 000 германци. Върви подмяна на населението. През 2017 г. Франкфурт-на Майн се оказа първият град в родината на Меркел, в който коренното население се оказа малцинство. В същата ситуация се намират градовете Пфорцхайм, Зинделфинген, Хайлброн и Офенбах. Лидира Офенбах, в който живеят едва 37% германци. В Нюрнберг мигрантите и техните деца са 44,6% от населението. В Щутгарт миграционно минало имат 43,1% от жителите на града. При младите под 18 години около 60% са с миграционен произход. Накрая, в западната част на Германия 42% от децата до 6 годишна възраст са с миграционен произход. На фона на тази демографска панорама в родината на Меркел германската икономика стагнира. Очаква се рецесия. Което в никакъв случай не означава розово бъдеще за ЕС, в който Германия е основният икономически локомотив. Да не говорим за германската армия, която след 20-на години ще бъде окомплектована предимно от мургави мюсюлмани. Сподели:", "date": "2019.09.01", "title": "ПЪРВО В ПИК! Топ анализаторът Боян Чуков с кошмарна новина за ислямизирането на Европа, как се подменя населението на континета"}
{"url": "https://pik.bg/%D0%B2%D0%BC%D1%80%D0%BE-%D0%BF%D0%BE%D1%87%D0%B5%D1%82%D0%B5-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D1%82%D0%BE%D0%B4%D0%BE%D1%80-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2-%D1%81%D0%BD%D0%B8%D0%BC%D0%BA%D0%B8-news866917.html", "text": "Днес в Пирин планина, до параклиса „Свети Илия“ над с. Сугарево, Мелнишко, ВМРО почете легендарния водач на Организацията Тодор Александров. Гробът на войводата е до параклиса, а той пада убит на 31 август 1924 г. Тази година се навършват 95 г. от гибелта му. На паметното събитието присъстваха вицепремиерът, министър на отбраната и лидер на ВМРО Красимир Каракачанов, евродепутатът Ангел Джамбазки, министър Нено Димов, депутати, членове и симпатизанти на Организацията, българи от Македония и Западните покрайнини. Отслужена бе заупокойна молитва, залп в чест на Александров проехтя над планината. Лично Красимир Каракачанов връчи грамоти на над 40 нови членове, които положиха клетва за вярност към ВМРО, като се зклеха над Евангелието, камата и револвера. В словото си Каракачанов разказа за делото на некоронования цар на Пирин, както е наричан Тодор Александров. Тодор Александров Попорушев е роден на 4 март 1881 г. в Ново село – махала на град Щип. През 1898 г. на 17-годишна възраст влиза в редиците на ВМОРО, за което заслуга има директорът на Скопската гимназия Христо Матов. Известно време Тодор Александров е учител в поробените територии. След Илинденско-Преображенското въстание (1903 г.) взима дейно участие във възстановяването на Организацията и участва на повечето конгреси. През септември 1911 г. Тодор Александров финансира от касата на ВМОРО издаването на в. „Вардар“ с редактор Данаил Крапчев. Цялото лято на 1912 г. Тодор Александров е начело на малка чета, с която се движи в околностите на Кукуш и Солун. Непосредствено преди обявяването на Балканската война ръководи извършването на серия атентати в Солун и околностите му. По време на Междусъюзническата война Тодор Александров пише писмо до министър председателя Иван Евстатиев Гешов и цар Фердинанд, в което се аргументира, че за ВМОРО автономията винаги е била едно от средствата за запазването преди всичко целостта на Македония с оглед на бъдещето ѝ присъединение към България. По време на Първата световна война Тодор Александров е назначен като офицер за поръчки при щаба на дивизията със свободен достъп в кабинета на министър-председателя. След войната Старио, както е наричан Тодор Александров, заедно с Александър Протогеров се заемат да възобновят работата на Организацията, но през 1919 г. са арестувани. След бягството си минават в нелегалност и заемат водеща роля в делата на ВМРО. До 1922 г. Организацията успява да се справи с ширещото се разбойничество в Пиринска Македония, което е в разцвет в този дял на Македония след войната. Освен че четниците вече имат униформа, изграждат се околийски и окръжни ръководства, има пунктови началници, районни чети и милиция. ВМРО се превръща в „държава в държавата“. На 31 август 1924 г. в Пирин планина над село Сугарево е убит Тодор Александров заедно с охранителя му Панзо Зафиров. Дейци на Организацията решават да ги погребат на това място. Известният български историк проф. Никола Милев за Тодор Александров: „Историята сама ще прецени напълно личността и ролята на тоя човек. Но фактът, че той още при живота си влезе триумфално в областта на легендата, показва колко е голямо неговото дело в живота на съвременниците му. Това място Александров бе си извоювал със своите лични качества: непреклонна воля, силен характер и прозорлив ум, турен в пълна служба на един голям народен идеал: освобождението на Македония. Тодор Александров бе от ония македонски деятели, които най-грижливо се пазят да не създадат със своята деятелност опасности за България. И в това отношение той бе един прозорлив и голям българин.“ Енциклопедия „Британика“, т. 1, 1944 г.: „Александров в продължение на много години бе некоронованият крал на българите-македонци, които го почти боготворяха. В народната памет Тодор Александров е възприет като Последният цар на планините.“ Сподели:", "date": "2019.09.01", "title": "ВМРО почете паметта на Тодор Александров (СНИМКИ)"}
{"url": "https://pik.bg/%D1%82%D1%80%D0%B8-%D0%B2%D0%B5%D1%80%D1%81%D0%B8%D0%B8-%D0%B7%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%BF%D0%BE%D0%B6%D0%B0%D1%80-%D0%BA%D1%80%D0%B0%D0%B9-%D0%BA%D0%B2%D0%B0%D1%80%D1%82%D0%B0%D0%BB-%D0%BB%D0%BE%D0%B7%D0%B5%D0%BD%D0%B5%D1%86-%D0%B2-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-news866926.html", "text": "Три са версиите  за вчерашния пожар край квартал \"Лозенец“ в Стара Загора, по които работят разследващите огнения инцидент. Образувано е и досъдебно производство. Огънят избухна около 17:00 часа вчера и изпепели 62 декара борова гора и храсти преди да бъде овладян и угасен. \"Най-верятната една от трите е детска игра с огън, небрежност при боравене с открит огън или директна умисъл, запалване. Нанесени са минимални щети по сградата на дом \"Майка и дете\", няма пострадали хора, деца от дома, от персонала, няма пострадали граждани и служители на районната служба за пожарна безопасност\", уточни той. Пожарът нанесе леки щети на Дома за медико-социални грижи за деца. Заради инцидента част от обитателите и персонала му бяха евакуирани. \"Разглеждат се всички версии за избухването на огъня, но най-вероятните са три. Това именно са детска игра с огън, небрежност при боравене с огън и умишлен палеж“,  каза пред БНР началникът на районната противопожарна служба в Стара Загора главен инспектор Антон Колев. Сподели:", "date": "2019.09.01", "title": "Три версии за големия пожар край квартал \"Лозенец\" в Стара Загора"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news866861.html", "text": "Във връзка с провеждането на инициативата „Празник на реката”, с който днес в Пловдив се отбелязва петата годишнина от спечелването на титлата „Европейска столица на културата“, в района на събитието се въвежда временна организация на движението, съобщиха от .ОП „Организация и контрол на транспорта“ в града пред радио „Фокус-Пловдив”. До 07:00 часа на 2 септември (понеделник) се спира движението на моторни превозни средства по бул. „Марица-юг” от кръстовището с ул. „Никола Войводов” до кръстовището с бул. „Цар Борис ІІІ Обединител”. Днес до 24:00 часа се затваря и участъкът на бул. „Марица-юг” от кръстовището с ул. „Никола Войводов” до кръстовището с бул. „Източен”. Пътни превозни средства и пешеходци няма да могат да се движат по бул. „Цар Борис ІІІ Обединител” и моста на Панаира от кръстовището с бул. „Марица-юг” до кръстовището с бул. „Марица-север” от 22:00 до 23:00 часа тази вечер. В този период от време маршрутът на преминаващите оттам градски автобуси в посока запад – изток се пренасочва от бул. „България“ с десен завой по ул. „Победа“ и бул. „Руски“, наляво по бул. „Шести септември“ и надясно по бул. „Цар Борис ІІІ Обединител”. От 21:00 до 24:00 часа тази вечер за движение се затваря бул. „Марица-север” от кръстовището с бул. „Цар Борис ІІІ Обединител” до моста на Адата. Сподели:", "date": "2019.09.01", "title": "Важно: Промени в организация на движението в Пловдив"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B7%D0%BD%D0%B0%D0%B5%D1%82%D0%B5-%D0%BB%D0%B8-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8-%D0%BF%D1%80%D0%B8-%D0%B7%D0%B0%D0%BA%D1%8A%D1%81%D0%BD%D0%B5%D0%BB%D0%B8-%D0%B8%D0%BB%D0%B8-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-news866865.html", "text": "При закъснение, отменени рейсове или премаршутиране пътуващите с автобус на разстояние над 250 километра имат право на обезщетение, а в някои случаи и да се откажат от пътуването и да получат обратно парите си за билета. За това информира Игнат Арсенов, директор „Контрол на пазара” в Комисията за защита на потребителите (КЗП). Той направи важно уточнение, че законодателството е единно за Европейския съюз и правилата важат при пътувания на територията на Република България, в друга държава членка на ЕС и между държавите членки, стига да е спазено условието за минимално разстояние над 250 километра между точката на заминаване и тази на пристигане. И изтъкна, че пътниците в ЕС имат най-много права и са най-защитени спрямо всички останали в света. А при проблеми могат да разчитат на съдействието на мрежата Европейски потребителски центрове, каквото бюро има и в България. „Когато закъснението се очаква да бъде повече от 90 минути, тогава за потребителите възникват правата на храна, напитки и нощувки до 80 евро – в зависимост от периода на изчакването. Ако закъснението е над два часа, пътниците може направо да се откажат да пътуват и да си получат парите обратно”, обясни Арсенов. Когато възникне техническа авария на самото превозно средство или друг проблем, превозвачът трябва незабавно да се погрижи за пътниците на място и да ги превози до крайната дестинация. „Ако автобусът се развали на средата на магистралата, няма как в рамките на час компанията да достави храна и напитки, но тя трябва да осигури възможно най-скоро придвижването на пътниците до крайната дестинация. Иначе те могат да претендират допълнително парично обезщетение в размер на от 50% до 100% от цената на билета”, обърна внимание Арсенов. Обезщетението при повреден или изгубен куфар пък е в размер на до 1200 евро за единица багаж. Ако чантата е загубена, пътникът ще трябва да докаже стойността на вещите, които са били в нея, тъй като в противен случай обезщетението може да бъде платено на килограм загубен багаж. „Обикновено трябва да пазим касови бележки, които показват какво е имало вътре, кога е купено, на каква стойност. Например, ако в багажа имаме едни обувки, които са купени преди пет години, чрез касовата бележка може да се установи, че те са много стари, което означава, че имат голяма амортизация и не струват толкова, колкото са стрували при покупката”, посочи Игнат Арсенов. Когато пътниците имат проблем, възможно най-скоро да се обърнат към превозвача, като това е особено важно при багажите. „При забавен багаж има 7-дневен срок. Много често хората мислят, че след подаването на протокол на гише „Рекламация на багажа” с това приключват техните задължения. Но те трябва да уведомят и превозвача, тъй като, ако той не е знаел, може да им се прекратят правата”, подчерта експертът. При липса на отговор от автобусната компания повече от три месеца или получаването на неудовлетворяващ такъв, пътниците следва да се обърнат към Европейския потребителски център към Комисията за защита на потребителите. Когато превозвачът е регистриран на територията България, те могат да потърсят съдействието на Изпълнителна агенция „Автомобилна администрация”. „Ако не получат това, което считат, че им се полага, нека не оставят въпроса неразрешен, да бъдат активни, да не се отказват. Има и извънсъдебни механизми за решаване на потребителски спорове – в България функционират помирителни комисии, има и съдебна администрация, до която се стига на следващ етап”, препоръча Арсенов. Сподели:", "date": "2019.09.01", "title": "ВАЖНО: Знаете ли правата си при закъснели или отменени автобуси"}
{"url": "https://pik.bg/%D0%B3%D1%80%D0%B8%D1%88%D0%BE-%D0%BF%D1%80%D0%B0%D0%B2%D0%B8-%D0%BA%D1%80%D0%B0%D1%87%D0%BA%D0%B0-%D0%BA%D1%8A%D0%BC-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%B4%D0%BD%D0%B5%D1%81-news866868.html", "text": "Григор Димитров излиза на тенис кортовете в Ню Йорк, за да пише история! Българският тенисист ще играе на осминафинал на Откритото първенство на САЩ - последния турнир от Големия шлем за сезона, срещу австралиеца Алекс де Минор. Мачът е тази вечер (1 септември). Той е втори на корта и ще започне не преди 19:30 ч. българско време. Преди Димитров и австралиецът да започнат спора си, зрителите ще наблюдават мач на двойки. 20-годишният му съперник е 38-ми в световната ранглиста и не може да се похвали с особени успехи. През настоящия сезон той стана шампион в Сидни и Атланта - два турнира от категория АТР 250. През 2018 г. австралиецът достигна до третия кръг на Откритото първенство на САЩ. Победителят от двубоя ще се изправи срещу Роджър Федерер или Давид Гофен на четвъртфинал. Българинът ще се опита за първи път да се класира за четвъртфиналите на Откритото първенство по тенис на САЩ. Най-доброто му постижение до момента бяха двата осминафинала - през 2014 и 2016 г. Сподели:", "date": "2019.09.01", "title": "Гришо прави крачка към историята днес"}
{"url": "https://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B2%D0%B0%D0%BB%D0%B5%D1%80%D0%B8-%D0%BE%D1%82-%D0%B1%D1%83%D1%80%D0%B3%D0%B0%D1%81-%D1%81%D0%BA%D0%BE%D1%87%D0%B8%D0%BB-%D0%BE%D1%82-13-%D0%B8%D1%8F-%D0%B5%D1%82%D0%B0%D0%B6-%D0%B7%D0%B0%D1%80%D0%B0%D0%B4%D0%B8-%D0%B0%D0%B4%D1%81%D0%BA%D0%B0-%D0%B0%D0%B3%D0%BE%D0%BD%D0%B8%D1%8F---%D0%B4%D1%8A%D1%89%D0%B5%D1%80%D1%8F-%D0%BC%D1%83-news866911.html", "text": "50-годишният Валери от бургаския ж. к. \"Изгрев\" се самоубил след скок от 13-ия етаж на бл. 59 заради адската агония, която преживявал от няколко месеца. Мъжът чул най-срашната диагноза, която буквално сринала психиката му. Вчера той бил изписан от болницата и се прибрал у дома, но болките не спирали, а Валери не искал да се превърне в тежест за близките си, гаснейки постепенно ден след ден. Така той взел крайното решение, предава Флагман.бг. Мъжът скочил от 13-ия етаж, докато дъщеря му била у дома. Тя обаче нищо не разбрала, тъй като била в другата стая, едва когато полицаите позвънили на вратата, момичето научило за трагедията. Сподели:", "date": "2019.09.01", "title": "ШОКИРАЩИ ПОДРОБНОСТИ: Валери от Бургас скочил от 13-ия етаж заради адска агония - дъщеря му била в другата стая"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BF%D0%B8%D0%BA-%D1%86%D1%8F%D0%BB-%D0%B3%D1%80%D0%B0%D0%B4-%D1%81%D1%8A%D0%B1%D0%B8%D1%80%D0%B0-%D0%BF%D0%B0%D1%80%D0%B8-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D0%BB%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BE%D1%82-%D0%B1%D1%81%D0%BF-%D0%B4-news866786.html", "text": "В Девня продължава благотворителната акция по събирането на средства за лечението на 17-годишната Дария. Момичето е от Провадия и събира непосилна за семейството й сума за животоспасяваща трансплантация. За целта в няколко магазина в града са поставени кутии за дарения. В магазина за цигари и алкохол на бизнесмена и общински съветник от ГЕРБ Денислав Стефанов, който се помещава в новия търговски комплекс \"Марциана\", са събрани близо 520 лева за трансплантацията на Дария, казаха за ПИК девненци, които са ангажирани със събирането на даренията. Средствата вече са преведени по сметката на Дари, а кутията за дарения остава в магазина, уточниха те. И докато гражданите на Девня и местния бизнес помагат всячески в битката за живот на Дария, общинският съветник от БСП Димитър Янков, демонстративно е обърнал граб на акцията, споделят възмутени от поведението му хора. \"В новия търговски център с магазин се сдоби и общинският съветник Димитър Янев, който бе номиниран за кмет на Девня от БСП, но там няма кутия за дарения\", оплакаха се отдадените на каузата девненци. Търговия със сандвичи и бира в търговския комплекс върти и братът на общинския съветник от АБВ Диан Кателиев – Николай. И в неговия обект не е поставена кутия за дарения, отчитат в Девня. \"Явно за ляво ориентираните политици е по-важно да въртят бизнес, отколкото да подадат ръка в борбата за живот на едно 17-годишно момиче\", коментират в Девня. Кутии са разположени и в увеселителен комплекс \"Амелия\", в хранителен магазин \"Бенесита\", в пицария \"Танита\", в магазина за цветя и подаръци на улица \"Р. Даскалов\", както и в деловодството на Община Девня. Освен това се оказало, че неуспешният червен кандидат-кмет Сподели:", "date": "2019.09.01", "title": "СКАНДАЛ В ПИК! Цял град събира пари за лечението на болно момиче, общински съветник от БСП демонстративно обърна гръб"}
{"url": "https://pik.bg/%D1%88%D0%B0%D1%88-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D0%BA-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D1%81%D0%BF%D1%8F%D1%89%D0%B0-%D0%B1%D0%B0%D0%B1%D0%B0-%D0%BE%D1%82-%D0%BA%D0%BE%D0%BB%D0%B0%D1%82%D0%B0-%D0%BA%D0%BE%D1%8F%D1%82%D0%BE-%D0%B7%D0%B0%D0%B4%D0%B8%D0%B3%D0%BD%D0%B0%D0%BB-news866748.html", "text": "Полицаи от американския щат Ню Джърси издирват престъпник, който задигнал паркирана кола. Както съобщава тв каналът NBС, крадецът забелязал, че в автомобила е заспала неговата 80-годишна собственичка. Автоджамбазинът измъкнал спящата баба и я оставил на земята, след което се метнал в колата и изчезнал. Пенсионерката се събудила около 4 часа призори и веднага се обадила в полицията. Тя не помнила какво е станало, но на лицето си имала синини и отоци. По-късно полицаите открили откраднатия автомобил, но от крадеца нямало и следа. Сподели:", "date": "2019.09.01", "title": "ШАШ: Престъпник изхвърли спяща баба от колата, която задигнал"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D1%87%D0%BE%D1%87%D0%BE-%D0%BD%D0%B5%D1%83%D0%B7%D0%BD%D0%B0%D0%B2%D0%B0%D0%B5%D0%BC%D0%B0-%D1%81%D0%BD%D0%B8%D0%BC%D0%BA%D0%B0-news864447.html", "text": "Съпругата на покойния Чочо Попйорданов е сменила драстично визията си. Освен че отново е отслабнала, Даниела Мирчева е боядисала косата си в цвят от русата гама. Новата си прическа тя показа за пръв път по време на пътуването си до Париж. За френската столица голямата любов на актьора замина заедно с тяхната осиновена дъщеричка Катя, сестра си Албена, племенника си, както и младата артистка Василена Винченцо. Освен че всички вкупом обиколиха знаковите за Града на любовта забележителности, Даниела сбъднала и една от най-големите мечти на дъщеричката си – да посетят заедно най-мащабния увеселителен парк в света „Дисниленд“. Напук на адските жеги в Париж, компанията си изкарвала супер, а Катето била на върха на щастието. От снимките се вижда, че наследничката на Чочо Попйорданов е вече много пораснала чаровна малка дама. Приликата ѝ с Чочо във всички отношения била поразителна, коментират близки до семейството. Не е тайна, че наследничката на актьора вече направи първите си стъпки в театъра, естествено, в постановката „Хъшове“, където Чочо играеше. „Мислех си, че никога няма да мога да гледам повече „Хъшове“, но сега, когато Катето играе, успях. И винаги плача - тя се научи да се покланя и когато започне да се покланя, аз започвам да плача“, споделя Даниела. „Връзката между тях е много силна, детето много прилича на него - емоционално, по мимики. Дори и външно прилича на Чочо - по очите, име леки трапчинки също като него, косата е същата“, разкри вдовицата на актьора и признава, че когато малката Катя за пръв път отишла в Народния театър, влязла директно в гримьорната на Чочо, без никой да ѝ е казвал. „От самото начало, още като я видяхме, неговата реакция ми подсказа, че двамата ще имат силна връзка“, споделя Даниела, която отглежда дъщеричката си напълно сама. Сподели:", "date": "2019.09.01", "title": "САМО В ПИК И \"РЕТРО\": Вдовицата на Чочо неузнаваема (СНИМКА)"}
{"url": "https://pik.bg/%D0%BF%D0%BE%D0%BB%D1%88%D0%B0-%D0%B8%D1%81%D0%BA%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B4%D0%B0-%D0%BE%D1%81%D1%82%D0%B0%D0%BD%D0%B0%D1%82-news866810.html", "text": "Полският президентът Анджей Дуда заяви, че Полша смята за необходимо западните санкции срещу Русия заради анексирането на Крим през 2014 г. да бъдат запазени, предаде Ройтерс. Украйна трябва да възстанови териториалната си цялост, такава, каквато е била преди 2014 г., и да си върне контрола над окупираните днес територии, преди всичко Крим, но и Донецка и Луганска област, заяви Дуда, цитиран от ДПА. На обща пресконференция с украинския си колега Володимир Зеленски, който е на посещение във Варшава, Дуда заяви също, че Полша е привърженик на това Украйна да има по-близки отношения с ЕС и НАТО, предава БТА. Дуда предложи ранените в Донбас украински военни да бъдат лекувани в Полша, предаде ТАСС. \"Имаме добра военна система на здравеопазване за ранените в донбаския конфликт украински войници. Искаме да помогнем и съм разговарял за това с министъра на националната отбрана\", добави Дуда. Всякакви евентуални промени в санкциите срещу Русия трябва да вървят в посока засилване, а не отмяна на санкциите, заяви Зеленски. Нашата позиция е, че без изпълнение на Минските споразумения и възстановяване на териториалната цялост в международно признатите граници санкциите на ЕС могат да се преразглеждат единствено в посока засилването им, а не обратно\", каза той. Зеленски разкритикува изграждането на руско-германския газопровод \"Северен поток - 2\", като го нарече заплаха за целия европейски континент. Украйна и Полша са за диверсификация на енергийните източници включително в сътрудничество със САЩ, каза Зеленски. Сподели:", "date": "2019.09.01", "title": "Полша иска санкциите срещу Русия да останат"}
{"url": "https://pik.bg/%D0%BE%D0%B3%D0%BD%D0%B5%D0%BD-%D0%B0%D0%B4-%D0%B1%D1%80%D0%BE%D1%8F%D1%82-%D0%BD%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%BC%D0%B0%D0%B7%D0%BE%D0%BD%D1%81%D0%BA%D0%B0%D1%82%D0%B0-%D0%B4%D0%B6%D1%83%D0%BD%D0%B3%D0%BB%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D1%80%D0%B0%D1%81%D1%82%D0%B5-news866864.html", "text": "Броят на пожарите в Амазонската джунгла продължава да расте, въпреки че правителството на Бразилия въведе забрана за палене на огън с цел разчистване за земеделска земя, предадоха световните агенции, цитирани от БГНЕС и Нова телевизия. В първите 48 часа, след въвеждането на забраната, данни от сателита на Националния институт за космически изследвания показаха 3 859 нови огнища, от които 2 000 са концентрирани в района на дъждовните гори. За периода от януари до края на август 51,9 процента от 88 816 пожара в Бразилия са именно в Амазонската джунгла. Според експерти броят на огнищата е драматично висок и се дължи най-вече на изсичането на горите от фермерите. В момента е сухият сезон в бразилския амазонски регион. Според експерти обаче 2019 година е доста по-влажна спрямо предходни години – и подчертават, че огънят в джунглата не е възникнал по естествен път. Анализатори твърдят, че забраната за палене на огън за разчистване на земеделска земя е доста позакъснял ход, и е по-скоро политически, а не практически жест. Изсичането на горите се е засилило тази година, тъй като правомощията на агенциите, натоварени със задачата да следят за незаконния дърводобив, бяха сериозно орязани от президента Жаир Болсонаро. Често наричан „Тръмп на тропиците“, Болсонаро постави под съмнение климатичните промени и обяви, че често фермерите имат нужда от повече земя, за да се изхранват. Обезлесяването е една от най-сериозните заплахи за дъждовните гори и е проблем, който съществува не само в Бразилия, но и в Боливия, Колумбия, Еквадор, Френска Гвинея, Гаяна, Перу, Суринам и Венецуела. Сподели:", "date": "2019.09.01", "title": "Огнен ад: Броят на пожарите в Амазонската джунгла продължава да расте"}
{"url": "https://pik.bg/%D1%83%D0%BC%D0%BD%D0%B8%D0%BA-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B7%D0%B0%D0%B4%D0%B8%D0%B3%D0%BD%D0%B0-12-%D0%B1%D0%BE%D0%BD%D0%B0-%D0%B7%D0%B0%D0%BA%D0%BE%D0%BF%D0%B0-%D0%B3%D0%B8-%D0%B2-%D0%BF%D0%BE%D0%B4%D0%B0-%D0%BD%D0%B0-%D0%BA%D1%8A%D1%89%D0%B0%D1%82%D0%B0-%D1%81%D0%B8-news866817.html", "text": "Младеж е откраднал 12 000 лв. от свой съгражданин в Септември и е зазидал част от сумата в пода на жилището си. Умният крадец обаче е бил задържан от местните полицаи. В сряда в полицейското управление в железничарското градче бил получен сигнал от 56-годишния М.К., жител на същия град. Той съобщил, че от жилището му липсва сумата от 12 000 лева. С разплитането на случая се заели местните криминалисти. Не след дълго те стигнали до самоличността на апаша. Оказало се, че това е 17-годишен младеж от Септември, който е познат на семейството. Той, заедно със своята майка, често идвали в къщата на пострадалия и от тях знаел къде се съхраняват парите на семейството. По време на процесуалните действия част от откраднатата сума била открита закопана и зазидана в пода на жилището на младежа, разказва \"Монитор\". Сподели:", "date": "2019.09.01", "title": "УМНИК: Тийнейджър задигна 12 бона, закопа ги в пода на къщата си"}
{"url": "https://pik.bg/%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%B5%D1%82%D0%BE-%D0%BA%D0%BE%D0%B5-%D0%BE%D1%82%D0%B2%D0%B5%D0%BB%D0%BE-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B4%D0%BE-%D0%B8%D0%B7%D1%80%D0%BE%D0%B4%D0%B8%D1%82%D0%B5-%D0%BE%D1%82-%D0%BD%D0%B5%D0%B3%D0%BE%D0%B2%D0%B0%D0%BD-news866850.html", "text": "Етикет с цена и фабричен номер върху трите 80-литрови бидона е отвел криминалистите до двамата изверги, убили и разфасовали треньора по борба Йордан Атанасов и съпругата му, съобщава \"Телеграф\". Това стана ясно в Софийски градски съд, където вчера беше разгледана мярката за неотклонение на двамата обвиняеми за тежкото престъпление - Пламен Шляпашки и Георги Нанчев. Разследващите тръгнали да разплитат зловещото престъпление по бидоните. Те били произведени в Румъния. Криминалистите стигнали до фирмата, която ги внася у нас и магазина й. За късмет в обекта имало охранителни камери, снимащи както вътре, така и вън. Собствениците разполагали с устройство, което съхранявало клиповете от 14 юли. На видеото се виждат двамата извършители. Двамата слизат от черен джип \"Чероки\", чиито номер бил заснет, който бил собственост на Пламен Шляпашки. Оттам започнало наблюдението на задподозрените. Справка от мобилен оператор показала, че Георги Нанчев поддържал активна комуникация с убития Йордан. Сподели:", "date": "2019.09.01", "title": "НЯМА ДА ПОВЯРВАТЕ! Ето кое отвело криминалистите до изродите от Негован"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4%D1%80%D0%B8%D1%84%D1%82%D0%B0%D0%B4%D0%B6%D0%B8%D1%8F-%D0%B1%D0%B5-%D0%B7%D0%B0%D0%BB%D0%BE%D0%B2%D0%B5%D0%BD-%D0%BE%D1%82-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%80%D0%B5%D0%B4%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news866862.html", "text": "Дрифтаджия бе заловен от служителите на реда в Пловдив снощи, научи ПИК. Според информацията, около 21:30 часа на 31 август (събота) екип на сектор „Специализирани полицейски сили” е реагирал на сигнал от граждани за лек автомобил БМВ, който прави опасни маневри на кръстовището между бул. „Санкт Петербург” и бул. „Менделеев”. На място колата била спряна, установен е водачът - 25-годишен младеж от Раковски. Съставени са му два акта. Единият е за това, че използва обществен път не по предназначението, като извършва резки маневри и преднамерено извежда МПС извън контрол. Санкцията е глоба до 3 000 лв и лишаване от свидетелство за правоуправление до 6 месеца. Другият акт е за това, че създава опастност за останалите участници в движението и предпоставка за пътно произшествие. Сподели:", "date": "2019.09.01", "title": "Първо в ПИК: Дрифтаджия бе заловен от служителите на реда в Пловдив"}
{"url": "https://pik.bg/%D0%BA%D0%B8%D1%82%D0%B0%D0%B9-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BD%D0%B0%D0%BB%D0%BE%D0%B6%D0%B8-%D0%BC%D0%B8%D1%82%D0%B0-%D0%B2%D1%8A%D1%80%D1%85%D1%83-%D0%B2%D0%BD%D0%BE%D1%81%D0%B0-%D0%BE%D1%82-%D1%81%D0%B0%D1%89-news866855.html", "text": "Китай започна да налага обещаните допълнителни мита за някои американски стоки, на обща стойност 75 млрд. долара, които се очакваше да влязат в сила от днес (б.р. 1 септември), съобщава „Ройтерс”, цитирана от „Фокус”. Допълнителните 5 процента  и 10 процента мита бяха наложени върху повече 5 000 различни продукти с произход от САЩ. Още такси по американския внос се очаква да влязат в сила от 15 декември. Пекин започна да изисква и 5 процента такса за суровия петрол от САЩ, което е първият случай, в който се налага подобно мито от началото на търговските войни между Белия дом и Китай миналата година. Сподели:", "date": "2019.09.01", "title": "Китай официално наложи мита върху вноса от САЩ"}
{"url": "https://pik.bg/%D0%B5%D0%B2%D1%80%D0%BE%D0%BF%D0%B0-%D0%BF%D0%BE%D0%BC%D0%BD%D0%B8-80-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news866858.html", "text": "Полският президент Анджей Дуда напомни, че Втората световна война е започнала с военно престъпление. Нарочно са били бомбардирани мирни граждани, в град без армия или военни обекти. Целта е била да се покаже, че войната ще се води безкомпромисно. Първият град, бомбардиран през Втората световна война, иска да е символ на помирението \"Кой е могъл да предположи, че това ще бъде направено от цивилизован народ, един от най-старите в Европа?\", попита Дуда. Той подчерта, че историята не трябва да бъде забравяна, за да може нищо подобно да не се случва повече, където и да е по света. \"Само историческата истина може да изцери раните\", добави той, изказвайки уважение към своя германски колега, който дойде в Полша, за да участва в паметната церемония. \"Прекланям се пред жертвите на нападението във Велун. Прекланям се пред полските жертви на германската тирания. И искам прошка\", заяви от своя страна Щайнмайер на полски и немски, предаде Франс прес. През Втората световна война загиват 6 милиона полски граждани, включително 3 милиона полски евреи. Президентите на Полша и Германия Анджей Дуда и Франк-Валтер Щайнмайер откриха с минута мълчание церемонията за 80-ата годишнина от началото на Втората световна война , предадоха Асошиейтед прес и ТАСС. Церемонията започна в 4:40 ч. сутринта, точният час, когато според оцелелите са паднали първите бомби на германската авиация, отнемайки живота на мирни граждани. Почти едновременно с това, в 4:48 ч. нацистки крайцер обстрелва полски военни складове близо до Гданск. Тези събития полагат началото на Втората световна война, съобщава БТА. При бомбардировките на Велун загиват около 1200 души, а първата бомба е хвърлена върху болница, на чийто покрив е имало червен кръст , припомня ДПА. Вицепрезидентът на САЩ Майк Пенс, германската канцлерка Ангела Меркел и много други световни лидери ще присъстват на главните церемонии във Варшава. Президентът на САЩ Доналд Тръмп отмени участието си заради приближаването на урагана Дориан. Сподели:", "date": "2019.09.01", "title": "ЕВРОПА ПОМНИ: 80 години от началото на Втората световна война"}
{"url": "https://pik.bg/%D1%82%D1%8A%D1%80%D1%81%D1%8F%D1%82-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D0%B2%D0%BE%D0%B5%D0%BD%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8---%D0%B5%D1%82%D0%BE-%D0%BA%D1%8A%D0%B4%D0%B5-news866820.html", "text": "Със заповед на министъра на отбраната е обявен конкурс за попълване на 100 вакантни матроски (войнишки) длъжности във Военноморските сили. Обявените свободни места са във военните формирования във Варна, Бургас, Сенокос (община Балчик) и Приселци (община Аврен). Търсят се охранители, шофьори, радиотелеграфисти, механици, електромеханици и други, съобщават от пресцентъра на Министерството на отбраната. Сред изискванията към кандидатите са да имат българско гражданство, средно или по-високо образование, да са годни за военна служба, да не са осъждани за умишлено престъпление от общ характер. Към датата на приемане на военна служба кандидатите трябва да са не по-възрастни от 28 години. В срок до 18 октомври 2019 г. кандидатите трябва да подадат лично писмено заявление, както и всички необходими документи, до командира на Военноморските сили чрез структурите на Централното военно окръжие (ЦВО) по постоянен адрес на местоживеене. Конкурсът ще се проведе по график от 5 до 7 ноември 2019 г. Той включва тест за обща култура, изпит за определяне на физическата годност и събеседване. Сподели:", "date": "2019.09.01", "title": "Търсят се кандидати за Военноморските сили - ето къде"}
{"url": "https://pik.bg/%D1%82%D0%B5%D0%BD%D0%B4%D0%B5%D0%BD%D1%86%D0%B8%D1%8F-%D0%BF%D0%BE%D0%B2%D0%B5%D1%87%D0%B5-%D0%BC%D0%BB%D0%B0%D0%B4%D0%B5%D0%B6%D0%B8-%D1%80%D0%B0%D0%B1%D0%BE%D1%82%D1%8F%D1%82-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE-%D0%B2-%D0%BB%D0%BE%D0%B2%D0%B5%D1%88%D0%BA%D0%BE-news866814.html", "text": "Работещите непълнолетни в Ловешка област гази година са с 30% повече от миналата. От началото на годината Инспекцията по труда в Ловеч е издала 136 разрешения за работа на лица, ненавършили 18 години при 102 за миналата, съобщи директорът на Инспекцията Митко Митев. Той допълни, че се разширява и обхватът на икономическите дейности, в които се ползва труда на непълнолетни. \"Тази година все повече се включват и производствени предприятия\", каза Митев пред БНР. Митев посочи и причините все повече работодатели да наемат непълнолетни. \"Първо има дефицит на работна ръка и второ, по-голямата мотивация на младите хора да полагат труд\", уточни той. При проверките на Инспекцията по труда са установени и случаи на наемане на работа на лица под 18 години без издадено разрешение. На работодателите са съставени актове и са изпратени сигнали до прокуратурата. Сподели:", "date": "2019.09.01", "title": "ТЕНДЕНЦИЯ: Повече младежи работят през лятото в Ловешко"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%BD%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0-%D0%BE%D0%B2%D0%BD%D0%B8%D1%82%D0%B5-%D0%BE%D1%82%D0%BB%D0%B8%D1%87%D0%BD%D0%B8-%D0%BF%D1%80%D0%B8%D1%85%D0%BE%D0%B4%D0%B8-%D0%B7%D0%B0-%D1%81%D0%BA%D0%BE%D1%80%D0%BF%D0%B8%D0%BE-news866837.html", "text": "Днес сте изпълнени с желание за работа. Постигнатите резултати са неочаквано високи. Подкрепата на колегите ви е опора и в най-смелите ви начинания. Успехът съпътства хората на науката. Очаква ви среща, последвана от новина, която ще предизвиква перспективни промени в живота ви. Ще подобрите финансовото си състояние, но бъдете внимателни. Ще ви върнат стар, отдавна даден и забравен от вас заем, факт, който не е повод да харчите неразумно. Внимавайте със запознанствата. Не вярвайте на всичко казано и не прекалявайте със своята самоувереност. Денят е благоприятен за бизнесмените. Финансовото ви състояние се стабилизира чрез сключване на изгодни сделки. Ако все още не развивате ваш бизнес подгответе документите за регистрацията на ваша фирма. Не позволявайте незначителни недоразумения на вашето работно място да ви развалят настроението. Днес се пригответе за благоприятно развитие на плановете ви на работното място. Ако ви предложат делово пътуване, не го отказвайте заради други задачи или лични уговорки. Планирането на задачите ви е във ваша полза. Очаквайте новина за приходи. Вашето умение да мислите аналитично и задълбочено ви е от полза. В никакъв случай не се захващайте с нови задачи. Стабилизирайте постигнатото до момента, хармонизирайте отношенията с колегите и не влизайте в спор с никого, дори и да не сте съгласни с тяхното мнение. Не проявявайте капризи. Заредете се с упоритост и решителност. Не се отказвайте да осъществите идеите си. Пригответе се за трудности на работното място, които не бива да пренасяте и в личните отношения. Финансовото ви състояние ще се влоши, защото сте допуснали да ви измамят. Следобед сте в добро настроение и ще постигнете целта си. Не проявявайте доверчивост и не прекалявайте със своята самоувереност. Сблъсквате се с трудности, но въпреки тях денят ви е печеливш, стига да не се окажете отпуснати и без желание за активна работа, която е проводник на успеха ви. Не пренасяйте личните си проблеми на работното място, за да не се разсейвате. Бъдете старателни и се заемете с работата си. Емоцията, която не успявате да притъпите, е взела връх от сутринта и ви вреди на отношенията. Гарантирате си отново отлични приходи, ако надмогнете гнева си и завършите задачите си. Очаквайте новина и за други финансови постъпления, които се забавиха, но въпреки това идват навреме, за да инвестирате успешно в следващите дни. Не проявявайте големи претенции, ако уговаряте делови проекти, свързани и с ваши инвестиции, за да не се окажете извън групата, която се включва в тях. На работното място бъдете търпеливи и уверени в силите си, за да жънете успехи. Не обтягайте отношенията с колегите и се опитайте да не влизате в спор с никого на работното си място. Предстои ви важна делова среща, която не бива да отлагате. Бъдете умерени в разговорите, но без да сте прекалено дистанцирани. Ще ви зарадват неочаквани материални успехи. Не бързайте да уговаряте инвестиции. Ако работите в съдружие, със сигурност ще получите похвала. Сутринта ви изненадва придобивка от наследствени имоти. Пред вас се разкриват нови перспективи. Отнасяйте се предпазливо към новите идеи и предложения, свързани с инвестиции. Очаквайте материални успехи. Внезапни и непредвидени разходи могат да предизвикат финансови загуби. Организирайте добре работата си, за да се справите със задълженията си до края на работния ден. Заемащите ръководни постове да не развалят отношенията с подчинените си. Напрежението ви вреди. Бъдете борбени. Очаквайте приходи или съобщение, че ще ги имате в следващите дни. Сподели:", "date": "2019.09.01", "title": "САМО В ПИК - ХОРОСКОПЪТ НА АЛЕНА: Перспективни промени за Овните, отлични приходи за Скорпионите"}
{"url": "https://pik.bg/%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%BF%D1%80%D0%B0%D1%82%D0%B5%D0%BD%D0%B8%D0%BA-%D0%BD%D0%B0-%D0%BE%D0%BE%D0%BD-%D0%BE%D1%82%D0%B8%D0%B2%D0%B0-%D0%B2-%D0%BA%D0%B8%D0%BF%D1%8A%D1%80-%D0%B2-%D0%BE%D0%BF%D0%B8%D1%82-%D0%B4%D0%B0-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%BC%D0%B8%D1%80%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-news866780.html", "text": "Специалният пратеник на ООН Джейн Хол Лют ще посети разделения остров Кипър, където ще се срещне с лидерите на Република Кипър и Севернокипърската турска република, призната само от Турция, в опит да възстанови мирните преговори, пише електронното издание на гръцкия вестник Катимерини. Лют ще се срещне с президента на Република Кипър Никос Анастасиадис, а след това и с лидера на турските киприоти Мустафа Акънджъ. Според информация на кипърския вестник The Cyprus Mail, тя може също така да се срещне повторно с тях преди да си тръгне от острова. Анастасиадис и Акънджъ се съгласиха да проведат неформална среща по-рано, за да продължат инициираните от ООН преговори за обединение на остров Кипър. Посещението на Лют е разглеждано и като основа за по-късни тристранни преговори през септември. Сподели:", "date": "2019.09.01", "title": "Специален пратеник на ООН отива в Кипър в опит да възстанови мирните преговори"}
{"url": "https://pik.bg/%D0%BC%D0%BE%D0%B4%D0%B0-%D0%BB%D0%B8-%D0%B5-%D1%87%D1%83%D0%B4%D0%BE-%D0%BB%D0%B8-%D0%B5-%D1%81%D1%83%D0%B7%D0%B0%D0%BD%D0%B8%D1%82%D0%B0-%D1%81-%D0%BD%D0%BE%D0%B2-%D1%82%D0%B0%D1%82%D1%83%D1%81---%D0%B7%D0%B0%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%BA%D0%BE%D0%BB%D0%B5%D0%B4%D0%BD%D0%B0-%D0%B5%D0%BB%D1%85%D0%B0-%D1%81%D0%BD%D0%B8%D0%BC%D0%BA%D0%B0-news866811.html", "text": "С нов татус се похвали на виртуалните си приятели фолк певицата Сузанита.С това броят рисунките й стремглаво се качи нагоре и тя вече прилича на коледна елха. В старанието си да привлича внимание към себе си Сузанита не спира с интервенциите по тялото си, След като се снима, че пее на участие по бикини, малката Лолита отново показа и най-долната част на крака си, за да се похвали с новите татуировки, пише столичен всекидневник. Сподели:", "date": "2019.09.01", "title": "МОДА ЛИ Е, ЧУДО ЛИ Е: Сузанита с нов татус - заприлича на коледна елха (СНИМКА)"}
{"url": "https://pik.bg/%D1%88%D1%83%D0%BC-%D0%BD%D0%B0-%D0%BF%D0%B0%D1%80%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B7%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D1%82%D0%B0%D0%B5%D0%BA%D1%83%D0%BE%D0%BD-%D0%B4%D0%BE-news866777.html", "text": "Над 2000 спортисти и гости от цял свят на 21-ото Световно първенство по таекуон-до ITF, в продължение на седмица оставиха приходи за милиони левове в пловдивската икономика. Легловата база в хотелите бе почти изцяло заета, търговци и таксиметрови шофьори също отчетоха повишени обороти през дните на състезанието, отчита \"Марица\". Световното първенство се проведе в зала „Колодрума” с подкрепата на президента и вицепрезидента на Българската федерация Марио Богданов и Костадин Димитров. \"Доволен съм от цялото ни представяне. Искам да благодаря на всичките ми колеги от федерацията, на целия организационен комитет, на доброволците, на работещите неуморно хора за доброто ни представяне като домакини на този форум. Беше много трудно, но се справихме. За първи път в историята на световни шампионати има толкова състезатели и многобройни делегации\", каза Марио Богданов. \"Бяхме ангажирали половин Пловдив като хотели, автобуси и човешки потенциал. Специално искам да отбележа и изключителната работа на моя колега и вицепрезидент на нашата федерация Костадин Димитров . Успоредно със служебните му ангажименти като кмет на район \"Тракия”, той беше винаги на разположение относно организацията и решаваше нещата положително”, допълни той. Сподели:", "date": "2019.09.01", "title": "ШУМ НА ПАРИ: Милиони за Пловдив от Световното по таекуон-до"}
{"url": "https://pik.bg/600-%D0%B2%D0%BE%D0%B9%D0%BD%D0%B8%D1%86%D0%B8-%D0%BC%D0%B5%D1%80%D1%8F%D1%82-%D1%81%D0%B8%D0%BB%D0%B8-%D0%B2-%D1%83%D1%87%D0%B5%D0%BD%D0%B8%D0%B5%D1%82%D0%BE-%D1%80%D0%BE%D0%B4%D0%BE%D0%BF%D0%B8-2019%E2%80%9C-news866648.html", "text": "Националният военен учебен комплекс \"Чаралица\" и Националния военен университет \"Васил Левски“. Целта на учението е повишаване на взаимодействието и оперативните способности на участващите формирования при провеждане на съвместни действия в планинско-гориста местност. Участниците трябва да повишат подготовката си при извършване на маньовър, заемане на райони за отбрана, стрелба, целеуказване, устройване на наблюдателни постове. Офицерът, планиращ учението е командирът на Сухопътните войски генерал-майор Михаил Попов, а за неговото провеждане ще отговаря заместникът му бригаден генерал Валери Цолов. 600 военнослужещи ще се включат в международното тактическо учение \"Родопи 2019“, което ще се проведе от 9 до 20 септември в района на Смолян, съобщиха от министерството на отбраната. Сподели:", "date": "2019.09.01", "title": "600 войници мерят сили в учението \"Родопи 2019“"}
{"url": "https://pik.bg/%D0%BF%D1%80%D0%BE%D1%87%D1%83%D1%82%D0%B0%D1%82%D0%B0-%D1%8F%D1%81%D0%BD%D0%BE%D0%B2%D0%B8%D0%B4%D0%BA%D0%B0-%D1%81%D0%BE%D0%BD%D1%8F-%D1%89%D0%B5%D1%80%D0%B5%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%81%D0%B5-%D0%BE%D0%BF%D1%80%D0%B0%D0%B2%D0%B8-%D0%BF%D1%80%D0%B5%D0%B7-2020-%D0%B3-news866768.html", "text": "Ясновидката Соня Щерева е популяна в цялата страна с феноменалните си възможности да предрича и най-малкия детайл в бъдещето. Известната с дарбите си горнооряховка предсказва бъдещето, насочва, дава съвети и лекува от 1990 г., а потокът от болни, хора с проблеми не само от България, но и от чужбина, не спира целогодишно пред дома й в железничарския град. С пророчицата се съветват известни личности от политиката, шоубизнеса и обществения живот, сред които е и вдовицата на Илия Павлова – Дарина. Често за съдействие при заплетени случаи със Соня се консултират дори и криминалисти. Според последната прогноза на гадателката, България я чака възход след 2020-а. Тя предвижда, че след около три години ще започне масово завръщане на българи от чужбина. Държавата ни ще тръгне нагоре и я чака възход. „Тогава ще се раждат много бебета, чака ни истински бейби бум. В управлението на страната ще започнат да влизат образовани и подготвени българи, живели зад граница, които истински ще болеят за проблемите на своите сънародници. Тези, които ще дойдат, ще възродят държавата. Те са завършили престижни университети и наистина ще ги води националния интерес”, пророкува Соня Щерева. Ясновидката е категорична, че България няма да се оправи от такива като Слави Трифонов или временни лидери и партии, а от високо образовани и с морал българи зад граница. По думите й непоправими неща за България няма да се случат, защото я пази висша сила. „Държавата ни няма да изчезне или да се погуби, въпреки че някои се опитват да правят такива мрачни прогнози. Свята енергия от душите на загиналите воини през различните исторически периоди във войните пази България. Земята ни е силно заредено енергийно място и Света Богородица бди над нея. Ние сме божествена страна“, напомня пророчицата. Според екстрасенса не се очертават сериозни катаклизми през следващите години. Голямо земетресение няма да има, а само от леки трусове. Соня Щерева твърди, че в района на Родопите има загаснал хилядолетен вулкан, за който знаят малцина учени. Кратерът „спи“ и ако се събуди, има вероятност да стане опасно. Щерева предвижда пороите, наводненията и градушките да продължават. „Смятам, че това е Божие предупреждение, за да се осъзнаят хората, да не ламтят за материални придобивки, а да станат по-добри, по-милостиви и по-смирени“, разказва ясновидката. Тя допълва, че се очаква в бъдеще ръст на инфекциозните болести, причинени от различни насекоми. „Често няма да е известен произходът на болестта, лекарите ще се затрудняват да поставят диагнозата, но наистина ще има  епидемии, които ще засегнат много хора“, предупреждава горнооряховката. Соня Щерева казва, че напоследък много деца страдат от тумори в мозъка. Това е наблюдението й през последните години, когато притеснени родители идват за съвет при нея. Част от туморните образувания, за щастие са доброкачествени и има лечение. Ясновидката добавя изумлението си, че в България е настанала „ерата на магиите“. При нея редовно идвали хора, пострадали от злонамерено енергийно влияние или такива, които искали да направят някому лошо. Злосторниците обаче тя връщала още от вратата. „За да умееш да разваляш злодейството, да изчистиш негативната енергия, трябва да познаваш сърцето на Корана. В България има само двама-трима просветени, които са учили този занаят в Истанбул и те умеят да направят качествено нещата. Така или иначе, този който поръчва, явно няма страх от Бога, защото някой ден злото се връща към него като бумеранг. Ако той не пострада, негативната енергия ще се стовари с двойна сила върху неговите деца или внуци“, категорична е Щерева. Сподели:", "date": "2019.09.01", "title": "Прочутата ясновидка Соня Щерева: България ще се оправи през 2020 г.!"}
{"url": "https://pik.bg/%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D0%B1%D1%80%D0%B5%D0%B3%D0%BE%D0%B2%D0%B0-%D0%BE%D1%85%D1%80%D0%B0%D0%BD%D0%B0-%D1%81%D0%BF%D0%B0%D1%81%D0%B8-13-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B1%D0%B5%D0%B4%D1%81%D1%82%D0%B2%D0%B0%D1%89%D0%B8-%D0%B2-%D0%BB%D0%B0%D0%BC%D0%B0%D0%BD%D1%88%D0%B0-news866778.html", "text": "Френската брегова охрана спаси в Ламанша 13 души, опитващи се да достигнат с лодка до бреговете на Великобритания, съобщава АФП, позовавайки се на френските власти. Мигрантите, всички мъже, са откарани в пристанищния град Кале, където са предадени на гранична полиция. Хората, опитващи се да прекосят пролива и между Франция и Обединеното кралство, рискуват да попаднат под ударите на френското законодателство. Париж взема сериозни мерки срещу така наречените икономически имигранти, които пристигат в Европа в търсене на по-добър живот. От януари около 1450 души са били спасени от британската и френската брегова охрана – почти два пъти повече от броя на хората, опитали се да прекосят Ламанша за цялата 2018-та година. Според Париж повишеният наплив на незаконни имигранти се дължи на хубавото време в района, което подтиква мигрантите да предприемат рискованото пътуване. То обаче не минава безпроблемно заради засиления морски трафик, силните течения и студената морска вода. Сподели:", "date": "2019.09.01", "title": "Френската брегова охрана спаси 13 мигранти, бедстващи в Ламанша"}
{"url": "https://pik.bg/%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D0%BD%D0%B0%D1%81%D1%82%D0%BE%D1%8F%D0%B2%D0%B0-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3-%D1%81-%D1%84%D1%80%D0%B0%D0%BD%D1%86%D0%B8%D1%8F-news866779.html", "text": "Сирийският президент Башар Асад смята за необходимо да се възстановят добрите отношения с Франция, предава агенция TACC. Новината съобщи френският депутат Тиери Мариани на страницата си в Туитър. Той оглавява сирийската делегация на партията \"Национално обединение“. \"Готови сме да възобновим диалога с Франция, страна, с която имаме обща история и с която преследваме общи цели в борбата срещу тероризма\", е заявил сирийският лидер, цитиран от Мариани. Това съобщение е придружено от кратко видео без звук, което заснема срещата на Асад с делегацията на френската дясна партия, уточнява \"Фокус\". Сподели:", "date": "2019.09.01", "title": "Башар Асад настоява за диалог с Франция"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%B0-%D0%B4%D1%80%D0%B0%D0%BC%D0%B0-%D0%BE%D1%82%D1%87%D0%B0%D1%8F%D0%BD-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D0%BF%D0%BE%D0%BB%D0%B5%D1%82%D1%8F-%D0%BE%D1%82-10-%D0%B8%D1%8F-%D0%B5%D1%82%D0%B0%D0%B6-%D0%BD%D0%B0-%D0%B1%D0%BB%D0%BE%D0%BA-%D0%B2-%D0%B6%D0%BA-%D0%B8%D0%B7%D0%B3%D1%80%D0%B5%D0%B2-news866863.html", "text": "50-годишен мъж сложи край на живота си, скачайки от 10-ия етаж на 59 блок в жк \"Изгрев\", съобщава \"Флагман\", позовавайки се на свидетели на инцидента. Трагедията се разиграла късно снощи, той полетял от 18-етажния блок пред погледите на съседи и минувачи. Бургазлията взел фаталното решение заради коварно заболяване. Шансовете да пребори болестта не били големи, а през последните дни той изпитвал неописуеми болки, заради което сложил край на живота си. Сподели:", "date": "2019.09.01", "title": "ЖЕСТОКА ДРАМА! Отчаян бургазлия полетя от 10-ия етаж на блок в жк \"Изгрев\""}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BC%D0%BB%D0%B0%D0%B4-%D0%B1%D0%B0%D1%89%D0%B0-%D1%81%D0%B5-%D0%B1%D0%BE%D1%80%D0%B8-%D0%B7%D0%B0-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0%D1%82%D0%B0-%D1%81%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D0%BC%D1%83-%D0%B8%D1%81%D0%BA%D0%B0-%D0%B4%D0%B0-%D1%8F-%D0%BE%D1%82%D0%B2%D0%B5%D0%B4%D0%B5-%D0%BD%D0%B0%D1%81%D0%B8%D0%BB%D0%B0-%D0%B2-%D0%B0%D0%BD%D0%B3%D0%BB%D0%B8%D1%8F-news866717.html", "text": "Кърджалиец обвини бившата си съпруга в изнудване. Той трябвало да плаща хиляди левове, за да прекара малко време с двете си деца. Майката на момиченцата определила 5 000 лева за „режим виждане“, които дори мъжът изплащал на вноски. Шокиращата история разказа пред \"Родопи24\" кърджалиецът Мариан Ставрев. По-страшното за него обаче е фактът, че бившата му съпруга иска да отведе едно от децата в Англия, противно на волята на детенцето… Всичко започва през 2016 година, когато родителите на двете момиченца, сега на 9 и 14 години, се развеждат. „След развода бившата ми съпруга отведе децата по разни други градове. Те ми се обаждаха по малките часове и ме молиха да ги взема, но майка им не позволяваше. Децата ми бяха подлъгани, че ще ходят на разходка в Димитровград, но бяха отведени в Русе, без те да знаят, съответно и аз“, споделя бащата Мариан. Въпреки разстоянието, той спазва режима на виждане - взима ги в 10.00 часа сутринта в събота и ги връща в 19.00 часа в неделя. „Помолих бившата ми съпруга да ги взимам след училище, за да прекарваме повече време заедно, но тя ми каза да следвам режима“, посочва бащата. След това се поставят и условия. „Помолих я няколко пъти, а тя ми постави уславието, че ако й платя 5 000 лв., децата щели да бъдат при мен за една седмица. Тогава бях в Русе, спазвах режима на виждане. Голямата дъщеря ме помоли да платя на майка й исканата сума. Казах на бившата ми, че в момента имам 1 700 лв., мога да й дам 1 000 и другите, на който каже в Кърджали. Тя посочи нейна приятелка. Съответно, прибирайки се в града, аз дадох останалата сума от 4000 лева“, разказва Мариан. Дава и други примери, като нарича всичко „изнудване с цел предоставяне време с децата“. През 2017 година, голямото дете – на 14 години, поискало да живее при баща си. Така й става. Правата върху нея са предоставени на Мариан. „При което помолих бившата ми съпруга да даде и малката, тъй като и каката настояваше. Майката категорично отказа“, казва кърджалиецът. И така, малкото дете е отведено във Великобритания под предлог, че отива на екскурзия. „Бившата ми съпруга използва момента, че има декларация за пътуване и отведе малката ми дъщеря в Лондон при настоящия си съпруг“, споделя Мариан. Казва, че бившата му съпруга го уведомила на другия ден, при свършен факт, че детето ще живее с нея във Великобритания. „Да съм си бил упражнявал режима на виждане там, а това е непосилно за мен. Ние с голямата дъщеря много се разстроихме и започнахме да подаваме жалби. Детето беше пуснато за общонационално издирване. Звънях в българското посолство, от там ми казаха, че са с вързани ръце. Обърнахме се към нашите институции. А те такива тегави…“, разказва бащата. Месеците минават и той се чува рядко с детето си „Имаше периоди, не съм я чувал с месеци. Майката беше счупила единия телефон, купих й друг, той пък се развалил...“, споделя Мариан. Година по-късно срокът на декларацията, която позволява на детето да напуска страната изтича и отново е нужен подписът на бащата. Той получава sms, че ако не подпише в съда, детето няма да си дойде в България. На 26 юли тази година момиченцето пристига в страната и бащата най-накрая успява да го види и да упражни правото си на виждане през ваканцията. Бързо изтича едномесечният срок, в който бащата има право да бъде с дъщеря си. По думите му, момиченцето го моли. „Детето многократно ме е молило, да го закарам в някоя институция, да разкаже тя какво иска. Ходихме в полицията и Закрила на детето“, казва бащата. Мариан Ставрев твърди, че 9 – годишната му дъщеря се страхува да излезе да си играе, за да не бъде отвлечена насила от майката. Тогава идва денят, в който пред очите на множество хора в градинката пред централната църква в Кърджли се разиграва тежка сцена – майката се опитва насила, дърпайки детето да го отведе със себе си. „10-15 минути я стискаше, майката не чуваше думите на хората. Обадих се на 112 – намесиха се органите на реда. И детето остана с майка ми. По-късно я откарах в болницата, защото детето се оплака, че я болят гушата, гърдите и рамото от дърпането“, разказва Мариан. За целта бащата е извадил съдебномедицинско удостоверение. Обърнал се е и към Закрила на детето в Кърджали, за да вземат отношение. „Не се касае за големи хора, а за психиката на едно малко дете. В момента получих писмо от ЧСИ, че трябва в 3-4-дневен срок да предам детето на майката. Как да го предам, след като детето не иска“, завършва кърджалиецът, като е категоричен, че ще заведе дело за попечителство… Сподели:", "date": "2019.09.01", "title": "ДРАМА: Млад баща се бори за дъщеричката си, бившата му иска да я отведе насила в Англия!"}
{"url": "https://pik.bg/%D0%B0%D1%82%D0%B0%D0%BA%D0%B0-%D1%81%D0%B0%D1%89-%D1%83%D0%B4%D0%B0%D1%80%D0%B8%D1%85%D0%B0-%D0%B2-%D1%81%D0%B8%D1%80%D0%B8%D1%8F-%D1%83%D0%B1%D0%B8%D1%85%D0%B0-40-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-news866829.html", "text": "Американските сили са атакували лидерите на джихадистите в Сирия в събота, съобщиха от Пентагона. Според данни на Сирийската обсерватория за човешки права, базирана в Лондон, при удара са загинали 40 души, предава Франс прес. Министерството на отбраната на САЩ заяви, че атаката е насочена срещу лидерите на “Ал Кайда” в Сирия на север от Идлиб. Не се съобщава какъв вид оръжие е използвано, нито са предоставени повече подробности. Въздушните удари на сирийското правителство върху управлявания от джихадистите регион Идлиб бяха спрени в събота, след като режимът се съгласи на подкрепено от Русия прекратяване на огъня след четири месеца бомбардировки, припомня \"Фокус\" Ракетното нападение беше насочено към среща, проведена от лидерите на Хурас ал-Дийн, Ансар ал Таухид и други съюзнически групи в тренировъчен лагер близо до град Идлиб, заяви Рами Абдел Рахман, ръководител на Обсерваторията. Атаката е убила най-малко 40 лидери на джихадистите, съобщи базираният в Лондон наблюдател. Централното командване на САЩ каза в изявление, че атаката е насочена към лидерите на Ал Кайда в Сирия, отговорни за нападенията, заплашващи американски граждани, нашите партньори и невинни цивилни граждани. Освен това премахването на това съоръжение ще влоши още повече техните способности. за провеждане на бъдещи атаки и дестабилизиране на региона. Сподели:", "date": "2019.09.01", "title": "АТАКА: САЩ удариха в Сирия, убиха 40 джихадисти"}
{"url": "https://pik.bg/%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%81%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%B5%D1%89%D0%B8%D1%82%D0%B5-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%B2-%D0%BB%D0%BE%D0%B2%D0%B5%D1%88%D0%BA%D0%B0-%D0%BE%D0%B1%D0%BB%D0%B0%D1%81%D1%82-news866782.html", "text": "Увеличава се броят на работещите непълнолетни в Ловешка област. От началото на годината Инспекцията по труда в Ловеч е издала 136 разрешения за работа на лица, ненавършили 18 години, при 102 за миналата годината, съобщават от институцията. От там допълват, че се разширява обхватът на икономическите дейности, в които се ползва трудът на непълнолетни. Традиционно най-често се наемат в хотелиерството, ресторантьорството и търговията, като тази година все повече се включват и производствени предприятия. Причините за големия брой издадени разрешения може да се търси в две посоки. Първо, дефицит на работна ръка, който кара работодателите да се обръщат към контингента на непълнолетните. Второ, по-голямата мотивация на младите хора да полагат труд, посочват от Инспекцията по труда. От началото на годината до 26 август са постановени два отказа за издаване на разрешения за работа на непълнолетни. Причините са непълнота на представената документация и условия на труд, които не отговарят на изискванията. При проверки на Инспекцията по труда са установени три случая на наемане на лица до 18 години на работа, без дадено предварително разрешение. На работодателите са съставени актове за нарушения и са изпратени сигнали до прокуратурата. Сподели:", "date": "2019.09.01", "title": "Увеличава се броят на работещите непълнолетни в Ловешка област"}
{"url": "https://pik.bg/%D1%85%D0%B0%D1%81%D0%BA%D0%BE%D0%B2%D0%BE-%D0%BA%D1%83%D0%BF%D1%83%D0%B2%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%B7%D0%B0-5-%D0%BC%D0%BB%D0%BD-%D0%BB%D0%B2-news866784.html", "text": "Община Хасково в партньорство с \"Тролейбусен транспорт\" подаде проектно предложение за подобряване на качеството на атмосферния въздух чрез доставка и експлоатация на електрически автобуси за нуждите на обществения транспорт. Предложението е по Оперативна програма \"Околна среда\" и е на стойност 5 млн. лева, съобщиха от кметството. По този начин се предприемат мерки за подобряване на качеството на атмосферния въздух чрез намаляване на емисиите, шума и вибрациите. Също така ще се подобри качеството на услугите на обществения градски транспорт. Чрез осъществяването на проекта ще се повиши привлекателността на обществената услуга, която жителите и посетителите на града да предпочетат пред използването на личен автомобил. С електрифицирането на подвижния състав на градския транспорт ще се подобри екологичната обстановка в централната част на града и ще намали антропогенното влияние върху околната среда. За изпълнението на проекта и постигане на неговите цели се предвиждат дейности като доставката на 5 електробуса, още толкова бавно зарядни станции и една бързо зарядна станция за електорбусите. Сподели:", "date": "2019.09.01", "title": "Хасково купува електрически автобуси за 5 млн. лв."}
{"url": "https://pik.bg/%D0%B5%D1%82%D0%BE-%D0%B7%D0%B0%D1%89%D0%BE-%D0%B4%D0%B8%D0%B0%D0%B1%D0%B5%D1%82%D0%B8%D1%86%D0%B8%D1%82%D0%B5-%D1%81%D0%B0-%D1%81-%D0%BF%D0%BE%D0%B2%D0%B8%D1%88%D0%B5%D0%BD-%D1%80%D0%B8%D1%81%D0%BA-%D0%BE%D1%82-%D1%80%D0%B0%D0%BA-news866783.html", "text": "Учени от онкологичния център \"Сити ъв хоуп\" в Калифорния са установили защо диабетиците са с повишен риск от рак, съобщи Лента. По данни на специалистите, вследствие на високото ниво на глюкозата в кръвта се увеличава рискът от ДНК увреждания. У диабетиците веригата на ДНК е по-крехка и е с по-малки възможности за възстановяване. Това в редица случаи води до геномна нестабилност, която може да стане причина за поява на рак. \"С увеличаването броя на диабетиците ще нараства и броят на засегнатите от рак. Колкото и да е парадоксално, някои противоракови лекарства увеличават риска от диабет, а това на свой ред води до нарастване на риска от рак. Сякаш става дума за разрушителен вечен двигател\", отбеляза един от ръководителите на изследването Джон Термини. По-рано учени от онкологичния център \"Монтефиоре-Айнщайн\" в Ню Йорк констатираха, че един от ранните симптоми на рака на панкреаса е ниското ниво на кръвната захар. Сподели:", "date": "2019.09.01", "title": "Ето защо диабетиците са с повишен риск от рак"}
{"url": "https://pik.bg/%D0%BF%D0%BE-%D0%BC%D0%B0%D0%BB%D0%BA%D0%BE-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news866788.html", "text": "В намален състав ще работят морските спасители на плажните ивици в Слънчев бряг, съобщиха от курорта. \"Промяната влиза в сила от 1 септември заради по-малката натовареност като брой туристи, което позволява намаляване на екипите. Въпреки редуцирането, предвидени са достатъчно спасители на северния , централния и южния плаж. Промяната ще е незначителна и съобразена с посещаемостта\", обясни управителят на ивицата в Слънчев бряг Кирил Спасов. До края на сезона концесионерите имат право по закон да променя поетапно броя на спасителите и медицинските лица в зависимост от потока на туристите. На южната ивица в Слънчев бряг например от 1 до 14 септември за сигурността на летовниците ще се грижат 12 спасители, а не както досега 18. От 15 септември на южния плаж ще останат 3 спасителни поста с по двама спасители. До окончателното приключване на туристическия сезон плажовете ще останат охраняеми. Спасителите и медицинските екипи ще дежурят по цялата ивица до 30 септември съгласно Наредбата за водно-спасителната дейност. Дотогава ще бъдат запазени наблюдателните вишки , плаващите обозначителни знаци, информационните табели и дървените пътеки на пясъка. Очертава се морето да е подходящо за почивка и през целия септември. \"Ние сме длъжни да гарантираме сигурността на туристите. Без промяна  остава работното време на дежурните спасители, те ще бъдат на работните си места от 8 до 18 часа\", каза Спасов. Сподели:", "date": "2019.09.01", "title": "По-малко спасители на плажа в Слънчев бряг през септември"}
{"url": "https://pik.bg/%D1%89%D1%83%D1%80%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%82%D0%BE%D0%BD%D1%87%D0%BE-%D1%82%D0%BE%D0%BA%D0%BC%D0%B0%D0%BA%D1%87%D0%B8%D0%B5%D0%B2-%D0%BF%D1%80%D0%B8%D1%81%D1%82%D1%80%D0%B0%D1%81%D1%82%D0%B5%D0%BD-%D0%BA%D1%8A%D0%BC-%D1%85%D0%B0%D0%B7%D0%B0%D1%80%D1%82%D0%B0---%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B7%D0%B0%D0%BB%D0%B0%D0%B3%D0%B0%D0%BB-%D0%B6%D0%B5%D0%BD%D0%B0-%D1%81%D0%B8-%D0%BD%D0%B0-%D0%BF%D0%BE%D0%BA%D0%B5-news865794.html", "text": "Тончо Токмакчиев и съпругата му Нели са заедно от 33 години. А на Голяма Богородица навъртяха още 365 дни брак. \"Жена ми е най-големият ми късмет в живота. Всичко бих дал за нея, както и тя за мен\", категоричен е Тончо. Двамата с Нели се запознават в Бургаския театър, макар впоследствие да установяват, че живеят през две улици в града. Единствената дъщеря на двойката - Таня, се родила в трудните години на прехода - купони, немотия, опашки. Актьорът ставал в 5 сутринта, за да купи мляко за детето - тогава съпругата му се уверила, че си е взела отговорен мъж. Трудностите ги сплотили още повече, а като младо семейство се забавлявали по всякакви начини. Тончо например имал голяма страст към залозите и бързо забелязал, че жена му му носи късмет. Затова се шегувал понякога, като я давал като залог, например, че любимият му отбор ЦСКА ще бие \"Левски\". Сред колегите му се разказва история, в която Токмакчиев на младини веднъж заложил на шега Нели на покер. Не само, че си върнал загубеното, но и спечелил още и двамата отишли на ресторант. \"Какво да се прави, такива сме си луди глави. Жена ми е широко скроена като мен\", смее се Тончо на историята. Сега звездата и съпругата му са щастливи дядо и баба. И двете им внучета - Сесилия и Лусиян, който е още бебе, са родени и живеят в Барселона, където Таня, журналист по професия, кара втора магистратура, пише ежедневник. Сподели:", "date": "2019.09.01", "title": "ЩУРО СЕМЕЙСТВО: Тончо Токмакчиев пристрастен към хазарта - актьорът залагал жена си на покер"}
{"url": "https://pik.bg/%D0%BD%D0%B0-%D1%82%D0%B5%D0%B7%D0%B3%D1%8F%D1%85%D0%B0-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B2%D0%B0%D1%82-%D1%85%D0%BE%D1%82%D0%B5%D0%BB%D0%B8-%D0%B8-%D0%BA%D1%8A%D1%89%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D1%82%D1%8A%D1%80%D0%BD%D0%BE%D0%B2%D1%81%D0%BA%D0%BE-news866789.html", "text": "Почти половината от хотелите и къщите за гости в област Велико Търново са обявени за продажба. В агенциите за недвижими имоти за продажба са пуснати 52 действащи хотела и къщи за гости. В областта общо функционират 119 места за настаняване на туристи, уточнява БНР. Над 11 милиона лева пък е най-високата обявена цена. Тя е за 7-етажен хотел в централната част на старата столица. В Арбанаси най-скъпият пуснат за продажба туристически имот е оценен на 9 милиона лева. Продават се много къщи за гости в Еленския Балкан, където цените са от 400 000 до 2 млн. лв. \"Собствениците на хотели тестват пазара“, коментираха брокери на недвижими имоти във Велико Търново и поясниха, че има туристически имоти, които са печеливши, но не намират нов стопанин с години. Сподели:", "date": "2019.09.01", "title": "НА ТЕЗГЯХА: Разпродават хотели и къщи във Великотърновско"}
{"url": "https://pik.bg/%D0%BE%D0%B1%D1%80%D0%B0%D1%85%D0%B0-%D0%B2%D0%BD%D1%83%D0%BA%D0%B0-%D0%BD%D0%B0-%D0%BF%D0%BE%D0%BB-%D0%BC%D0%B0%D0%BA%D0%BA%D0%B0%D1%80%D1%82%D0%BD%D0%B8-%D0%B7%D0%B0%D0%BF%D0%BB%D0%B0%D1%88%D0%B8%D1%85%D0%B0-%D0%B3%D0%BE-%D1%81-%D0%BD%D0%BE%D0%B6-news866739.html", "text": "Един от внуците на британската музикална легенда Пол Маккартни беше ограбен в Лондон. Младежът бил нападнат с нож, а крадецът задигнал телефона му. Бившият китарист на \"Бийтълс\" коментира пред \"Дейли Мейл\" новината и заяви, че инцидентът го е върнал в детството му, когато той самият е бил нападнат в Ливърпул, а апашът откраднал часовника му. По думите на Маккартни, всяко поколение има \"набор от опасности\", но той винаги е бил за \"добротата и любовта\". Музикантът също заявява, че когато бил нападнат, не влязъл в конфликт с мъжа, извадил нож срещу него. Сподели:", "date": "2019.09.01", "title": "Обраха внука на Пол Маккартни, заплашиха го с нож"}
{"url": "https://pik.bg/%D0%B1%D0%B5%D0%B7%D1%80%D0%B5%D0%B4%D0%B8%D1%86%D0%B8-%D0%B2-%D0%B3%D0%BB%D0%B0%D0%B7%D0%B3%D0%BE%D1%83-%D1%81%D0%BB%D0%B5%D0%B4-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D0%B7%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%B2%D0%B8%D0%B4%D0%B5%D0%BE-news866792.html", "text": "Безредици избухнаха в шотландския град Глазгоу От полицията заявиха, че планираното шествие през градския район Гован, организирано от , е било . Очевидци съобщават, че са били използвани димки. От полицията допълниха, че това е довело до \" \" около \"Гован роуд\", който е бил блокиран от униформени. след като протестиращи срещу демонстрация за единството на Ирландия предизвикаха размирици в най-големия шотландски град Глазгоу пише \"Гардиън\". привърженици на обединението на Ирландия посрещнато от стотици агресивни контрадемонстранти значително безредие Сподели:", "date": "2019.09.01", "title": "Безредици в Глазгоу след демонстрация за единството на Ирландия (ВИДЕО)"}
{"url": "https://pik.bg/%D0%B3%D1%8A%D1%80%D1%86%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D0%BD%D0%BE%D0%B2%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%8F-%D1%89%D1%83%D1%80%D0%BC-news866797.html", "text": "Според говорителя на гръцкото правителство Стелиос Пеца,с на срещата с Кириакос Мицотакис са взети решения за нова и по-засилена политика по въпроса, след увеличаващия се брой бежанци и мигранти, пристигащи на острови в източната част на Егейско море, предава БГНЕС. 116 непридружени деца от гръцките острови ще бъдат прехвърлени в други държави от ЕС, с които вече съществува споразумение за връзка с техните семейства. През следващите седмици 250 деца без придружители ще бъдат прехвърлени в сигурни убежища в Гърция и се планира да се направи същото за други бежанци и мигранти, за да се намали броят им на островите. На извънредното заседание беше решено да се засили граничният надзор в сътрудничество както с „Фронтекс“ така и с европейските власти и НАТО. В този контекст ще бъде приета Националната интегрирана система за морско наблюдение - система, която свързва бреговите и военните системи за наблюдение чрез използването на нови технологии. Предвижда се също така да се промени институционалната рамка в процеса на даване на убежище или да се премахне обработването на молбата на втора инстанция, така че „в случай на отхвърляне на молбата за убежище, процедурата по връщането на кандидата в страната на произход да започне незабавно“. Успоредно с това ще бъде засилен полицейският контрол за издирване на бежанци, чийто молби са били отхвърлени. Засилено наблюдение на границите, събиране на деца без придружител със семействата им в ЕС, прехвърлянето на бежанци и мигранти от островите в други центрове, промяна в процеса за даване на убежище. Това са само част от мерките, приети на извънредно заседание на правителствения съвет по външна политика и отбрана на Гърция, което се проведе в премиерската резиденция. Сподели:", "date": "2019.09.01", "title": "Гърция въвежда нови мерки за борба с мигрантския щурм"}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BF%D0%B0%D0%B4%D0%BD%D0%B0%D0%BB%D0%B8-%D0%B5%D0%BA%D1%80%D0%B0%D0%BD%D0%B8-%D1%80%D0%B0%D0%BD%D0%B8%D1%85%D0%B0-28-%D0%B4%D1%83%D1%88%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%80%D0%B0%D0%BF-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news866845.html", "text": "28 души бяха ранени на рап концерт на открито в германския град Есен, след като буря събори стена от LED екрани, предаде ДПА, цитирайки информация на полицията. Двама души са пострадали сериозно при инцидента, случил се по време на изпълнение на рапърите Мартерия и Каспър. На концерта са присъствали около 18 000 души. Германската метеорологична служба беше издала предупреждение за буря в 19:30 ч. (17:30 ч. по Гринуич). Говорителка на службата потвърди, че е имало кратка, но мощна буря. Лекари са оказали помощ на около 150 посетители на концерта, много от които са страдали от шок. Тъмнината и дъжда са затруднявали работата им. Първоначално рапърите продължили изпълнението си, но силният дъжд наложи да го прекратят скоро след това. Полицията е започнала разследване на причините за инцидента. Сподели:", "date": "2019.09.01", "title": "ИНЦИДЕНТ: Паднали екрани раниха 28 души по време на рап концерт в Германия"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D1%86%D1%8A%D1%80%D0%BA%D0%BE%D0%B2%D0%BD%D0%B0%D1%82%D0%B0-%D0%BD%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0-%D0%B5-%D1%82%D1%80%D0%B8-%D0%BA%D1%80%D0%B0%D1%81%D0%B8%D0%B2%D0%B8-%D0%B8%D0%BC%D0%B5%D0%BD%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%B8%D0%BC%D0%B5%D0%BD-%D0%B4%D0%B5%D0%BD---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-news866799.html", "text": "1. Св. преподобни Симеон Стълпник ( - на 1 септември се отбелязва началото на новата църковна година или както се е наричало още в древността \"началото на индикта\". През 6 век по времето на император Юстиниан I във Византия е въведено календарното летоброене по индикти (грц. индиктион от лат. indictio=обявяване) - периоди от 15 години, когато се е извършвала оценка на имуществото, облагано с данъци. Самата дума в Римската империя е била използвана за обозначаване на точната сума данъци, дължими всяка година, като по този начин с новия индикт на императора започвала новата финансова година на империята. Според някои специалисти системата на индиктионите има египетски произход. Официалното византийско изчисляване, т. нар. индиктиони на Константин Велики, започвало на 1 септември 312 г. Във Византия църковната година не винаги се отбелязвала на 1 септември. Както на Запад, така и на Изток било много популярно мартенското летоброене, когато за начало на църковната година се считал 1 март или 25 март - Благовещение. Като цяло тържественото отбелязване на 1 септември като начало на църковната година може да се счита за късновизантийско явление. През този ден Църквата припомня как Иисус Христос прочел в синагогата пророчеството на Исая (Ис. 61:1-2) за настъпването на благоприятната година (Лука 4:16-22). Византийците виждали в това четиво указание от Господ за празнуването на новата година. 357-460 г.) - Слухът за неговия постнически и молитвен подвиг се разнесъл из цялата околност. Заговорило се навред за него. Отвсякъде започнали да се стичат около него поклонници, които желаели да го видят, да го чуят, да се докоснат до дрехата му, да получат благословение. Кротък, благ, смирен, Симеон се плашел от човешките похвали. Стремял се да ги отклони от себе си. Не искал да ги чува, за да не се възгордее и да падне в смъртен грях. За тая цел решил да си изгради стълп – кула и там, на върха й да живее, та посетителите да не го смущават, да не слуша похвалите им, да остане завинаги в смирението си. Събрал камъни и от тях изградил стълп и върху него тясна килия. Тук той се приютил. На гъсти тълпи поклонници прииждали на това място, удивлявали се от подвига му, викали към него, искали да го видят. Това станало причина той да си издига все по-високи стълбове. Последният бил висок 40 лакти и около него – каменна стена. Върху стия стълбове преподобният се молел непрестанно, най-често изправен, с поглед устремен към безкрайните небеса. Нозете му се покрили с рани. Свети Симеон прекарал на стълпа няколко десетки години. Блажено починал на 103-годишна възраст – в 460 г. Светецът се смята за покровител на орачите, затова го наричат \"Симеон Орачо”, а денят му - \"стопанската Нова година”. Симеоновден се счита за начало на нова стопанска година, затова се смята най-вече за земеделски празник. В навечерието на празника жените носят семето за посев в храма, за да бъде благословено. В зърното поставят стрък босилек, червен конец с нанизани на него червени чушки, плодове, орехи, сребърни монети и пепел от дървото, горяло на Бъдни вечер. Сутринта на празника жените замесват пшенично тесто и правят обредни питки, с които захранват ритуално воловете и биволите, с които ще се оре. Приготвят се и малки кравайчета, които се нанизват на рогата им заедно с червени вълнени конци. В Северозападна България пред каруцата се коли курбан (за “курбан на св. Симеон”) - петле или кокошка, който заедно с питата орачите носят на нивата. Остатъците се закопават там в земята.Орачите и сеячите са облечени празнично, а жените обикалят около тях и ръсят жар, за да е спорна работата. Нищо не се дава назаем на този ден и нищо не се изнася от къщата, защото така ще се изнесе плодородието. Не се кладе огън, докато не се върне орачът, за да се предпазят посевите от пожари. Жените не перат и не простират, за да не са празни класовете; забранена е всякаква домашна работа, свързана с вълна, за да не нападат вълци стадата. Известен е и обичаят \"полазване\": всички в къщата следят - ако в дома влезе богат човек, значи реколтата ще бъде добра. Сподели:", "date": "2019.09.01", "title": "ГОЛЯМ ПРАЗНИК: Църковната Нова година е! Три красиви имена празнуват имен ден - ето какво се прави и какво не бива да се прави днес"}
{"url": "https://pik.bg/%D0%BD%D0%BE%D0%B2%D0%B0-%D0%BA%D0%B0%D1%81%D0%B0%D0%BF%D0%BD%D0%B8%D1%86%D0%B0-%D0%B2-%D1%82%D0%B5%D0%BA%D1%81%D0%B0%D1%81-%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-21-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2%D0%B8%D0%B4%D0%B5%D0%BE-news866843.html", "text": "Най-малко 21 души бяха ранени и петима загинаха при нападение с огнестрелно оръжие в Западен Тексас, предадоха АП и ТАСС, цитирайки информация на местната полиция. Полицията на тексаския град Мидланд съобщи, че един нападател е бил застрелян близо до киносалон в намиращия се наблизо град Одеса. Сред пострадалите има и трима полицаи, съобщи на пресконференция началникът на полицията в Одеса Майкъл Герке. Той добави, че нападателят, отвлякъл камион на пощенската служба на САЩ и започнал да стреля по случайни минувачи, е бил един. По-рано беше съобщено, че е възможно нападателят да не е сам, но началникът на полицията съобщи, че властите вече смятат, че извършителят е бил само един. Според полицията заплахата вече е ликвидирана, но силите на реда остават в състояние на повишена готовност, добави Герке. След неутрализирането на нападателя не е имало други жертви. Началникът на полицията съобщи, че убитият нападател е бял мъж на възраст между 30 и 40 години. Той отказа да съобщи името на убития, но заяви, че има предварителна информация за него. Тексаският град Одеса се намира на около 32 км от Мидланд. Президентът на САЩ Доналд Тръмп заяви, че е бил информиран за нападението в Тексас от главния прокурор Уилям Бар, предаде Франс прес. ФБР и други служби за опазване на реда се занимават с въпроса, съобщи президентът в Туитър. Губернаторът на щата Тексас Грег Абът определи нападението като безсмислено и страхливо и предложи \"неограничена подкрепа на жертвите, членовете на семействата им и населението на градовете Мидланд и Одеса\", предаде БТА, цитирайки ТАСС. Абът обеща да използва всички щатски ресурси за разкриване на причините за убийството и да посети Одеса днес. Трагедията е започнала, след като полицаите спрели автомобил за проверка, съобщи Си Ен Ен, цитирана от ТАСС. Шофьорът на спрения автомобил открил огън, след това откраднал камион и опитал да се скрие. Първоначално се предполагаше, че престъпленията са извършени от двама души с две различни превозно средства, но после се изясни, че нападателят е само един, отбелязва сайтът Breaking 911. 14 души остават в болницата в град Одеса, предаде Ройтерс. Говорителят на болницата обаче отказа да съобщи подробности за състоянието им. Сподели:", "date": "2019.09.01", "title": "НОВА КАСАПНИЦА В ТЕКСАС: Петима загинали и 21 ранени при стрелба (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B8%D0%B0%D0%BD%D0%B0-%D0%B2%D0%B5%D0%BA%D0%B8%D0%BB%D1%81%D0%BA%D0%B0-%D0%BD%D0%B0-%D1%8F%D1%85%D1%82%D0%B0-%D1%81-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D1%81%D0%BD%D0%B8%D0%BC%D0%BA%D0%B8-news864463.html", "text": "На частна яхта в компанията на мистериозен мъж Мариана Векилска изкарва последния летен месец. Бившата водеща на „Тази събота“ и „Тази неделя“ от седмица обикаля екзотичните гръцки острови с катамаран, управляван от новия повелител на сърцето ѝ. Сред спирките, на които влюбените гълъбчета отмаряха, са островите Лефкада, Корфу, Закинтос, Порос, Кеа, както и редица други малки, но не по-малко живописни градчета и селца. Този път обаче тв звездата не разкрива самоличността на придружителя си – решение, което взела, защото последните ѝ връзки се разпадали именно заради прекалената публичност. След развода със съпруга ѝ Симеон Векилска бе спрягана с актьора Калин Врачански, както и със секссимвола на „Бригада нов дом“ – майстор Караджов. Любопитна подробност е, че на морското пътешествие с яхта Мариана е взела и сина си Момчил. По принцип момчето живее с нейния бивш съпруг Симеон, с когото се разделиха преди почти 3 години. Този път обаче радиоводещият се навил да пусне детето с майка му, защото откакто тя заминала да работи в Брюксел, го виждала рядко и само за по няколко дни. Неотдавна Симеон направи шокиращи откровения за краха на брака си с Мариана, като призна, че детето задавало  въпроси, на които му било трудно да отговаря. Изведнъж се наложило да бъде и майка, и баща, да балансира между работата и дома, заради което отключил психически проблеми и дори посещавал терапевт, за да се избави от паническите кризи, които получавал. Векилска отдавна е продължила по пътя си, докато бившият ѝ мъж споделя, че никак не бил готов да отвори сърцето си за нова любов. Освен това се притеснявал как синът им щял да приеме друга жена. Сподели:", "date": "2019.09.01", "title": "САМО В ПИК И \"РЕТРО\": Мариана Векилска на яхта с любовник (СНИМКИ)"}
{"url": "https://pik.bg/%D0%BF%D0%B0%D1%82%D1%80%D1%83%D0%BB%D0%BA%D0%B0-%D1%81%D0%B5-%D0%BE%D0%B3%D1%8A%D0%BD%D0%B0-%D0%B2-%D0%B0%D0%B2%D1%82%D0%BE%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D1%81%D0%B0%D1%80%D0%B0%D1%84%D0%BE%D0%B2%D0%BE-news866835.html", "text": ", съобщава \"Флагман\". Инцидентът е станал около 18:30 часа вчера.  По неофициални данни първо е имало леко ПТП между БМВ 3-ка и бургаска патрулка. Катастрофата станала на един от малкото завои, където видимостта е слаба. Обозначението не било много добро, твърдят свидетели. В резултат автомобил Фолксваген Пасат се забива в патрулката и БМВ-то, предизвиквайки зрелищно меле. По чудо няма пострадали. Малко след 20 часа колите бяха изтеглени от мястото на инцидента, а това предизвика известно задръстване. Два леки автомобила и патрулка катастрофираха край Сарафово в посока Поморие Сподели:", "date": "2019.09.01", "title": "Патрулка се огъна в автомеле край Сарафово"}
{"url": "https://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D1%83%D1%80%D0%B0%D0%B3%D0%B0%D0%BD%D1%8A%D1%82-%D0%B4%D0%BE%D1%80%D0%B8%D0%B0%D0%BD-%D1%83%D0%B2%D0%B5%D0%BB%D0%B8%D1%87%D0%B8-%D0%BC%D0%BE%D1%89%D1%82%D0%B0-%D1%81%D0%B8-%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%BA%D1%83%D1%80%D1%81%D0%B0-news866807.html", "text": "Ураганът Дориан промени леко курса си, като може да засегне щатите Северна и Южна Каролина, а не Флорида, както беше прогнозирано по-рано, предава Франс прес. Метеоролозите казаха, че Дориан е прераснал в изключително опасна буря от категория 4, докато се насочва към сушата. \"Настъпила e забележима промяна за една нощ в прогнозата за пътя на Дориан след вторник. Трябва да се подчертае, че новият курс не изключва ураганът да стъпи на сушата на брега на Флорида \", заяви Националният център за урагани в социалната мрежа Туитър. Дориан ще продължи да се движи на запад през уикенда, но се прогнозира, че ще завие на север, към щати Северна и Южна Каролина докато се приближава към източното крайбрежие на Флорида в началото на следващата седмица, съобщиха от центъра. Премиерът на Бахамските острови Хуберт Минис призова жителите на архипелага на Атлантическия океан по пътя на много силния и потенциално опасен за живота ураган да търсят безопасност, предава \"Фокус\". Сподели:", "date": "2019.09.01", "title": "БЕДСТВИЕ: Ураганът Дориан увеличи мощта си и промени курса"}
{"url": "https://pik.bg/%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BA%D0%BE%D0%BB%D0%B5%D0%BB%D0%BE-%D0%BA%D1%8A%D0%BC-%D0%BA%D0%B0%D0%BC%D0%B8%D0%BD%D0%BE-%D1%81-%D0%BA%D0%B0%D1%83%D0%B7%D0%B0-news866716.html", "text": "Българин тръгва сам на колело, за да свърже родината ни с пътя  Камино де Сантяго, който е известен на хиляди поклонници от цял свят, съобщава „Трафикнюз”. Маршрутът е истинско предизвикателство, което не е правено досега. Крум Крумов, който от години живее в Полша, ще тръгне с велосипеда си от Созопол, като ще премине през Солун и Охрид, автентичната Албания и цялото крайбрежие на Хърватска. Оттам той ще се отправи към Северна Италия, където ще се включи в един от европейските пътища Камино, прекосявайки Франция и достигайки до Сан Жан Пиед де Порт. Вълнуващото пътуване не цели единствено духовно извисяване. Крумов го посвещава на благотворителна кауза, за да помогне на две българчета – 3-годишният Християн Христов и 12-годишната Невена Родович. В края на 2018 г. Християн е диагностициран със злокачествен тумор в мозъка, а след това и с хидроцефалия. Налага се операция в Русия, за която е нужна сумата от 33 425 евро. Благодарение на силна дарителска акция, организирана от община Тополовград са събрани 28 832 евро. Остават 4 592 евро, които обаче не включват разходите по възстановяването на Християн. Семейството на Ици е в очакване възможно най-скоро да замине за Русия. Остатъкът от сумата не включва присъствието на втори член от семейството по време на операцията. Невена е диагностицирана с тумор на малкия мозък. След две спешни операции туморът е успешно отстранен, но след последвалата дълготрайна хидроцефалия е увреден очния нерв в дясното око почти изцяло, а на лявото – частично. Днес родителите и приятели на момичето се борят тя да възвърне зрението си. Започнато е експериментално лечение със стволови клетки в полска клиника, което ще трае пет месеца. Част от нужната сума вече е събрана, но остават 67 000 полски злоти ( около 15 500 евро). Пътуването с колело от Созопол до Сантяго де Компостела започва днес и ще продължи не повече от 30 дни. Часовите рамки и спортният стил са наложени поради благотворителния характер на пътуването. Общият брой на километрите е около 4 700, като трасето минава през южната част на Европа с обща денивелация от над 50 000 метра. \"През 2011 г. преминах Камино, като бях там един месец. Това бяха едни от най-щастливите дни в живота ми. Беше наистина неописуемо преживяване. Човек преоткрива себе си”, сподели Крум Крумов. Приключенецът е пътувал с колело от Полша до Ватикана, от България до Света гора. През 2017 г. пък обикаля Исландия отново на велосипед. Подготвя настоящото си пътуване в продължение на две години. По отношение на благотворителната кауза Крумов е категоричен, че у нас има много, които заслужават подкрепа. Не става въпрос за приоритизиране кой има по-голяма нужда от помощ. „Познавам тези деца лично и съм сигурен, че всички средства, които ще бъдат събрани, ще отидат по предназначение. Християн е от моя роден град - Тополовград, Невена пък е от българо-полско семейство от града, в който живея в Полша - обясни колоездачът. - Маршрутът е доста труден. Минава се през много планини. 80 процента от пътя е изкачване. Общата денивелация е над 50 000 метра, което е сериозна цифра. Тръгвам с палатка, защото все пак става въпрос за 1 месец в Европа. Не мога да си позволя всяка вечер да спя в хотел\". Сред багажа на приключенеца има и дюшек, малък спален чувал, три чифта дрехи за колоездене, яке, камера, с която да заснеме пътуването, телефон и външна батерия, два компютъра за колелото, които ще следят пулса му, общ инструмент за велосипеда. „Имам система, която следвам, за да прекарам колкото се може повече време на колелото – разкрива Крумов. - Избрах да карам четири пъти по два часа с един час почивка между сериите. Така средно имам 8 - 9 часа каране и средно 4 часа почивка на ден, за да имам време и за сън”. Колоездачът поема абсолютно всички разходи по пътуването и не търси спонсори. Всички събрани средства ще бъдат за Невена и Християн. Благотворителната акция ще се проведе в България и в Полша едновременно, с помощта на дарителски сметки, както и посредством специализирани дарителски сайтове - helpkarma.com и zrzutka.pl. Актуалното трасе и ежедневното местоположение на Крум могат да бъдат следени във Facebook и Instagram страниците на пътуването - Sozopol - Santiago de Compostela. A charity solo bike trip via Camino. Снимка: Трафикнюз.бг Сподели:", "date": "2019.09.01", "title": "Благотворително: Българин тръгва на колело към Камино с кауза"}
{"url": "https://pik.bg/%D1%88%D0%B0%D1%85-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B7%D0%B0%D1%80%D0%B7%D0%B0%D0%B2%D0%B0%D1%82%D1%8A%D1%82-%D0%B2-%D1%81%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE-%D0%B5%D0%B2%D1%82%D0%B8%D0%BD-news866827.html", "text": "Все още е възможно да се намерят евтини зарзавати и салати в Пловдив, макар това лято да ядем рекордно скъпи зеленчуци и плодове. Докато масово цените на доматите се движат между 2 и 3 лева по пазарите и в големите търговски вериги, то алъш-веришът с тях в \"Столипиново\" върви около 1,20 до 1,80 лева за български розов домат. При някои от продуктите цените са дори и двойно по-ниски - червената капия на Четвъртък пазара се продава за лев, а в махалата - за 50 стотинки на килограм, пише \"Марица\". В \"Столипиново\" няма регистрирани търговски обекти и тържища, за които да се дължи наем. Голямата част от продавачите нямат и касови апарати. През тази година се наблюдава истински бум на подобни импровизирани сергии. Почти всеки магазин или заведение в квартала продава плод и зеленчук. А други кандидат-предприемачи просто изнасят по тротоарите кашони с продукция и я продават директно там. Според местните жители в събота и неделя много хора от други краища на града отскачат до махалата, за да си напазаруват евтин зарзават. Сподели:", "date": "2019.09.01", "title": "ШАХ В ПЛОВДИВ: Зарзаватът в Столипиново двойно по-евтин"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7-%D0%BA%D0%BE%D0%BD%D1%82%D1%8F%D1%82-%D0%B0%D0%BB%D0%B5%D0%BA%D1%81-%D1%81%D1%8A%D1%80%D1%87%D0%B0%D0%B4%D0%B6%D0%B8%D0%B5%D0%B2%D0%B0-%D1%81-200-%D1%82%D0%BE%D0%B0%D0%BB%D0%B5%D1%82%D0%B0-%D0%B8-100-%D0%B1%D0%B8%D0%B6%D1%83%D1%82%D0%B0-%D0%B0-%D1%89%D0%B5-%D0%B7%D0%B0%D1%81%D0%B0%D0%B4%D1%8F%D1%82-%D0%BB%D0%B8-%D1%82%D1%83%D0%BF%D0%B0%D1%80%D0%B5%D0%B2-%D0%B8-%D0%B8-news865900.html", "text": "Още не е тръгнало в ефир, а новото риалити, което ще замести \"Биг Брадър\" в ефира на Нова телевизия наесен, \"Игри на волята\", вече се сдоби с цяла армия от врагове и хейтъри! Проектът продължава да бъде рекламиран като нещо невиждано досега. Едва ли! А водещата му Алекс Сърчаджиева, видите ли, щяла да бъде накипрена с 200 тоалета и 100 бижута. Цял екип ратаи се грижел за симпатичната актриса и изпипвал външния й вид до най-малкия детайл. Голям праз! Вместо да се хвалят колко визии ще смени Сърчаджиева, Нико Тупарев и подчинените му определено ще спечелят, ако се наемат да засадят край \"Игри на волята\" и участниците се разположиха из малкото останали из родното Черноморие девствени кътчета. Екозащитници документираха със снимки и клипове щетите, нанесени върху природата, заради реализацията на телевизионния проект - разширен с булдозери стар горски път с цената на унижощени дървета в защитената местност \"Силистар\", боднати на плажа химически тоалетни, изравнени поляни, унищожени защителни растителни видове.... Достъпът до уединената плажна ивица на \"Листи\" пък бе ограничен за туристи от гардовете на охранителни фирми, наети да пазят \"сървайвърите\" и снимачния екип. защитения плаж \"Листи\" от природен парк \"Странджа\" точно толкова дървета, с колкото фусти ще се кипри Алекс пред камерата. Припомняме, че около риалити проекта се разрази страшен скандал в средата на юли, когато екипът на Сподели:", "date": "2019.09.01", "title": "ГОЛЯМ ПРАЗ: Контят Алекс Сърчаджиева с 200 тоалета и 100 бижута. А ще засадят ли Тупарев и \"Игри на волята\" 200 дървета в парк \"Странджа\"?"}
{"url": "https://pik.bg/%D0%B1%D1%81%D0%BF-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D1%81%D0%B2%D0%BE%D0%B9-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BE%D1%82-30-%D0%B3%D0%BE%D0%B4%D0%B8%D0%BD%D0%B8-news866871.html", "text": "За първи път от 30 години БСП в Пазарджик няма да има свой кандидат за кмет. На общинската конференция социалистите решиха да подкрепят независимия предприемач Благо Солов. Другият кандидат за подкрепата на левицата в местния вот бе бившият шеф на Националната служба за сигурност Арлин Антонов, съобщава БНР. При тайно гласуване досегашният общински съветник Благо Солов получи 64 гласа от общо 83 делегати на конференцията, а Арлин Антонов бе подкрепен от 14 души. На предстоящите местни избори БСП-Пазарджик ще се яви като коалиция, в която влизат НФСБ и една от земеделските партии. Коалицията остава отворена и за други политически формации. Досегашните общински съветници остават в проектолистата на БСП въпреки уверенията на Корнелия Нинова, че хората, които подкрепят решението на сегашния кмет Тодор Попов, няма да имат място в партията. Окончателната подредба на общинската листа ще направи пленума на БСП. Сподели:", "date": "2019.09.01", "title": "БСП няма да има свой кандидат за кмет на Пазарджик за първи път от 30 години"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B0%D1%80%D1%85%D0%B5%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B8-%D0%BD%D0%B0%D1%85%D0%BE%D0%B4%D0%BA%D0%B8-%D0%BE%D1%82-%D1%82%D1%80%D0%B8-%D0%B5%D0%BF%D0%BE%D1%85%D0%B8-%D0%BA%D1%80%D0%B0%D0%B9-%D0%BD%D0%BE%D0%B2%D0%BE%D1%81%D1%82%D1%80%D0%BE%D1%8F%D1%89%D0%BE%D1%82%D0%BE-%D1%81%D0%B5-%D1%82%D1%80%D0%B0%D1%81%D0%B5-%D0%BD%D0%B0-%D0%B0%D0%BC-%D1%85%D0%B5%D0%BC%D1%83%D1%81-%D0%BA%D1%80%D0%B0%D0%B9-%D1%88-news866729.html", "text": "Интересни находки от три епохи са намерили археолозите, които проучват новостроящия се участък от АМ \"Хемус\" край село Градище. Една от най-впечатляващите е бронзово огледало от Ранното Средновековие - VIII-X век, съобщи за БТА гл.ас. д-р Андрей Аладжов от НАИМ-БАН. Археолозите са изследвали късноримско селище със стопанска част. Тя се състои от навеси за производство на глинени съдове, пещи за изпичане на глинени съдове, както и складове за съхранение на зърно и други хранителни продукти. Освен тази епоха обаче има и артефакти от Ранносредновековна епоха - синхронна на първата българска столица Плиска, обяснява археологът. От тази епоха са проучени три землянки с размери 3,20 метра на 3,50 метра. Във всяка има по една каменна печка, която е служила за отопление, както и огнище за приготвяне на храна, допълни д-р Андрей Аладжов. Именно в една от тези землянки е открито и половин бронзово огледало от Ранното Средновековие. Това може би е първото огледало, открито въобще в България от този период, смята археологът. Друга интересна находка, според експерта, е кладенец от Римската епоха, в който са открити части от стомни и кофи. \"При него беше интересно, че устието на кладенеца беше настлано с камъни в широк диапазон, за да се осигури достъпът при кално време\", каза д-р Аладжов. По време на разкопките са открити над 400 монети и около 25 фибули, както и няколко черепа. Д-р Андрей Аладжов обясни, че освен тези епохи в селището е открита една по-ранна - Къснобронзова епоха от 1200-1100 години преди Новата ера. От нея имаме няколко жилища, които са глинобитни, посочи още експертът и допълни, че ще бъдат проучени детайлно на следващ етап, най-вероятно в края на септември. Сподели:", "date": "2019.09.01", "title": "Откриха археологически находки от три епохи край новостроящото се трасе на АМ \"Хемус\" край Шумен"}
{"url": "https://pik.bg/%D0%BB%D1%8A%D1%81%D0%BA%D0%B0%D1%82-%D0%BB%D0%BE%D0%BC-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%B3%D1%80%D0%B0%D0%B4%D0%B0-news866833.html", "text": "„Заедно да почистим нашия град“. С тези думи Община Лом призовава жителите на града да почистят дворовете и междублоковите пространства преди празника на града – „Вяра, Надежда, Любов“, съобщава „Конкурент”. От местната управа призовават гражданите да почистят дворовете и междублоковите пространства от треви, растителни отпадъци, храсти и клони. Това тряба да приключи до 11 септември. Общинското предприятие „Чистота-Лом“ е ангажирано да извози всички отпадъци в срок до 15 септември, уточниха от общината. Общинската администрация и институции също ще дадат своя принос в почистването на обществени територии. От Община Лом напомнят, че съгласно Наредба №1 за поддържане на обществения ред, чистотата и опазването на общественото имущество на територията на общината, изхвърлянето на строителни отпадъци, твърди и обемисти предмети, оборска тор и др. в съдовете за смет и около тях е забранено и се наказва с глоба от 100 до 500 лв. „Призоваваме всички граждани да се включат активно, за да превърнем заедно нашия град в приветливо място за всички нас и да посрещнем 17 септември, Деня на Лом, „Вяра, Надежда, Любов“ с настроение“, приканиха от общинската управа. Сподели:", "date": "2019.09.01", "title": "Лъскат Лом за празника на града"}
{"url": "https://pik.bg/%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D0%BF%D1%80%D0%B5%D0%B1%D0%B8%D1%85%D0%B0-%D0%BC%D1%8A%D0%B6-%D0%B2%D0%BB%D1%8F%D0%B7%D1%8A%D0%BB-%D1%81-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BF%D0%BE-%D0%B0%D0%BB%D0%B5%D0%B8%D1%82%D0%B5-%D0%BD%D0%B0-%D0%BF%D0%B0%D1%80%D0%BA-%E2%80%9E%D0%B0%D1%80%D0%BF%D0%B5%D0%B7%D0%BE%D1%81%E2%80%9C-news866873.html", "text": "Тийнейджъри са пребили мъж, нарушил правилата в парк „Арпезос-Север“, съобщиха свидетели на екшъна. Саморазправата се разиграла в Кърджали в събота вечер, съобщава \"Родопи24\". Мъж на средна възраст навлязъл с автомобил до пасарелката в парка. Младежи му направили забележка, вследствие на което водачът започнал да се държи агресивно с тях. Конфликтът ескалирал, като в крайна сметка шофьорът излязъл от спречкването със счупен нос. „Полицаи закараха мъжа до Спешна помощ. Всички участници в спречкването бяха задържани“, посочиха за 24rodopi.com свидетели на конфликта. Един от уастниците в сбиване в парка е със счупен нос, потвърдиха за 24rodopi.com от Центъра на спешна медицинска помощ. Сподели:", "date": "2019.09.01", "title": "Тийнейджъри пребиха мъж, влязъл с автомобил по алеите на парк „Арпезос“"}
{"url": "https://pik.bg/%D0%BD%D0%B5%D0%BE%D0%BF%D0%B8%D1%81%D1%83%D0%B5%D0%BC-%D1%83%D0%B6%D0%B0%D1%81-%D0%BC%D0%BB%D0%B0%D0%B4-%D0%BC%D1%8A%D0%B6-%D0%B8%D0%B7%D0%B4%D1%8A%D1%85%D0%BD%D0%B0-%D0%B2-%D0%B0%D0%B3%D0%BE%D0%BD%D0%B8%D1%8F-%D0%BF%D1%80%D0%B5%D0%B4-%D0%B1%D0%B0%D1%80-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-news866879.html", "text": "Млад мъж, на видима възраст около 25-27 години, почина в адска агония в Слънчев бряг. Ужасът се разиграл тази нощ пред погледите на стотици туристи в най-известния курорт по българското Черноморие, съобщава \"Флагман\", позовавайки се на свидетел. По първоначална информация мъжът е чужденец, който бил на почивка в Слънчев бряг. Той бил на парти в известен нощен клуб, където предрусал с различни наркотици. \"Около 01:00 ч. го изкараха на улицата пред бара. Крещеше на английски език и се мяташе като луд. Вързаха го, за да не мърда. Секунди по-късно припадна и започна да тече кръв от устата му, след това вече нямаше и пулс, дойдоха полицаи и медицински екип, който констатира смъртта му\", разказва очевидецът, който бил на партито във въпросния клуб. Трупът на младия мъж е бил откаран в отделението по съдебна медицина на УМБАЛ-Бургас, където ще бъде извършена аутопсия за установяване на точната причина за смъртта му. Самоличността на починалия все още не е установена. Сподели:", "date": "2019.09.01", "title": "НЕОПИСУЕМ УЖАС! Млад мъж издъхна в агония пред бар в Слънчев бряг"}
{"url": "https://pik.bg/%D1%81%D1%82%D1%80%D0%BE%D0%B3-%D0%BA%D0%BE%D0%BD%D1%82%D1%80%D0%BE%D0%BB-%D1%81%D0%B4%D0%B2%D1%80-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%BC%D0%B0%D1%87%D0%B0-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%E2%80%93-%D0%BB%D0%B5%D0%B2%D1%81%D0%BA%D0%B8-news866840.html", "text": "Столичната дирекция на вътрешните работи (СДВР) предприема всички необходими мерки за охрана на обществения ред и безопасност на движението в столицата във връзка с днешната футболната среща между отборите на ЦСКА-София и Левски, съобщава „Фокус”, като се позовава на съобщение от пресцентъра на МВР. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри). Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост. За да бъде избегнато струпване, се приканват зрителите да се възползват от по-ранното отваряне на входовете на стадиона. Вратите за посетители ще бъдат отворени в 15:45 часа. Във връзка с провежданото спортното мероприятие в следобедните часове е възможно да възникне временно затруднение в движението в централната градска част. Сподели:", "date": "2019.09.01", "title": "Строг контрол: СДВР със специални мерки заради мача ЦСКА-София – Левски"}
{"url": "https://pik.bg/%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%B0%D0%BF%D0%BE%D1%81%D1%82%D0%BE%D0%BB-%D0%B0%D0%BF%D0%BE%D1%81%D1%82%D0%BE%D0%BB%D0%BE%D0%B2-%D1%81%D0%BE%D1%84%D0%B8%D1%8F-%D0%B5-%D0%BD%D0%B5%D0%BF%D1%80%D0%B5%D0%B2%D0%B7%D0%B5%D0%BC%D0%B0%D0%B5%D0%BC%D0%B0-%D0%BA%D1%80%D0%B5%D0%BF%D0%BE%D1%81%D1%82-%D0%BD%D0%B0-%D1%81%D1%82%D0%B0%D1%80%D0%B0%D1%82%D0%B0-%D0%B8-%D0%BD%D0%BE%D0%B2%D0%B0%D1%82%D0%B0-%D0%B4%D0%B5%D1%81%D0%BD%D0%B8%D1%86%D0%B0-%D1%81%D0%B0-news866706.html", "text": "Голямата битка за кмет на столицата тепърва предстои. На тъч линията вече загрява подкрепената от левицата Мая Манолова, Йорданка Фандъкова до дни ще обяви решението си дали ще се включи в оспорваната надпревара. Социолози вече се включиха в стъкмистиката за евентуалните проценти и резултати. Коментарите в социалните мрежи също вече са факт. Вече 30 години червените абдали ни будалкат все с един и същ тъп номер: в навечерието на избори тяхната “социологическа“ агенция “ЛъжеГалъп“ започва да ни убеждава, че бесепарите ще спечелят. Въпреки че тези груби манипулации на общественото мнение непрекъснато се провалят, тези галфони не променят идиотската си практика. Не пропуснаха да го направят и сега. Полюбувайте се на тъпотиите им: “Мая Манолова печели повече подкрепа в хипотетичен сблъсък с Йорданка Фандъкова за кметския пост в София. Това показват данните на „Галъп интернешънъл“ от сондаж сред пълнолетното население на Столичната община. Ако двете стигнат до балотаж на местния вот, 48% ще гласуват за Манолова, а 40% за Фандъкова. Така разликата между двете според данните на този етап са само десетки хиляди гласове. На втори тур сегашният кмет ще получи подкрепа от симпатизантите на ГЕРБ, а омбудсманът - от тези на БСП. Привържениците на „Демократична България“ са разделени, а при тези на „Обединени патриоти“ има лек превес в полза на Манолова. На нейна страна са дистанцираните от политическия процес. Половината от интервюираните са удовлетворени от работата на Йорданка Фандъкова като кмет на столицата, 37% не са, 13% не могат да преценят. Най- недоволни от кмета са привържениците на „Демократична България“. Общото желание за промяна в София е високо. 56% казват „София да има нов кмет“, а 29% – да остане същият кмет. Останалите се колебаят. Сондажът тества и нагласите за гласуване за общински съвет. От твърдо решените да гласуват 24% подкрепят ГЕРБ, 18% БСП, 10% ДБ, 6% ВМРО. Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Столичани изтъкват като основни проблеми: лошата инфраструктура, презастрояването и мръсният въздух. Радват се на метрото, на големите зелени площи и на икономическото развитие на града. 46% смятат, че София се развива по-скоро лошо или много лошо в последните години, 18% са на мнение, че градът се развива по-скоро добре или много добре. Сондажът е проведен сред 802 души по телефона между 5 и 9 август. Той е част от независимата изследователска програма на агенцията. Абсолютното максимално отклонение е ± 3.5 при 50% дялове. 1% от извадката е равен на около 10 хиляди души.“ София е крепост на старата и новата десница. Непревземаема крепост. Само тъп социалист може да повярва, че някакъв червен цървул може да оглави столичния град. Сподели:", "date": "2019.09.01", "title": "В ДЕСЕТКАТА! Апостол Апостолов: София е непревземаема крепост на старата и новата десница. Само тъп социалист може да повярва, че някакъв червен цървул може да оглави столичния град"}
{"url": "https://pik.bg/%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%83%D0%BA%D1%80%D0%B0%D0%B8%D0%BD%D0%B5%D1%86%D0%B0-%D1%83%D0%B1%D0%B8%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B0-%D1%80%D0%BE%D0%B4%D0%BE%D1%81-news866880.html", "text": "Оставиха в ареста за постоянно заподозрян за убийството на българин на остров Родос, съобщи БНР. 37-годишният българин беше убит с нож от украински гражданин на 52 г. след спор между тях. Украинецът продължава да отказва да признае вината си. Разследването обаче доказа, че именно той е нанесъл три смъртоносни удара на българина с нож и бухалка. Инцидентът стана след дребен конфликт между българина и негов приятел поляк и украинеца и гръцки гражданин. Повдигнато е обвинение за умишлено убийство на украинеца, след като е доказано, че след първоначално спречкване той отишъл до дома си, за да се въоръжи. Според юристи той е заплашен от доживотен затвор. Полякът също е тежко ранен, но няма опасност за живота му. Сподели:", "date": "2019.09.01", "title": "Постоянен арест за украинеца, убил българин на Родос"}
{"url": "https://pik.bg/%D0%BC%D1%83%D1%82%D1%80%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D0%B1%D1%80%D1%83%D1%82%D0%B0%D0%BB%D0%B5%D0%BD-%D0%BF%D0%BE%D0%B3%D1%80%D0%BE%D0%BC-%D0%B2-%D1%81%D0%BE%D0%B7%D0%BE%D0%BF%D0%BE%D0%BB%D1%81%D0%BA%D0%B0-%D1%87%D0%B0%D0%BB%D0%B3%D0%BE%D1%82%D0%B5%D0%BA%D0%B0-%D0%B8%D0%BC%D0%B0-%D0%BD%D0%B0%D1%80%D1%8A%D0%B3%D0%B0%D0%BD-%D1%81-%D0%BD%D0%BE%D0%B6-news866893.html", "text": "Скандал между две компании от Равадиново и Черноморец се е прераснал в брутален погром в един от най-посещаваните фолк клубове на Созопол - Мистери, намиращ се по главната алея на ул. \"Хан Крум\" 2, в близост до Централния плаж. Според свидетели разпрата е започнала в самото заведение, докато купонът е течал на макс, съобщава \"Флагман\". Младежите от двете спорещи страни излезли навън, за да изяснят отношенията си, след което се върнали обратно вътре. Вероятно в този момент някой е сигнализирал оторизираната за реда охранителна фирма и към Созопол се отправил мобилен патрул, за да въведе справедливост. В заведението са нахлули гардове с качулки, размахващи палки. \"Музиката гърмеше силно, част от клиентите дори не усетиха какво се случва в началото, но тези, които видяхме кървавата картина, сме в шок\", разказа свидетел. Охранителите са налагали наред. В суматохата са използвани и ножове. Има ранено момче от Черноморец - намушкано е и е прието по спешност в УМБАЛ-Бургас, предстои му операция. На тел. 112 също има сигнал за сбиването в чалготеката. Заведението е собственост на местен бизнесмен, който върти и друг нощен клуб - Бахама мама. \"Не сме чували да има нередности в Мистери и Бахама мама, защото съгражданинът ни е свестен човек, има бизнес с внос на автомобили, бивш спортист е. Преди време той създаде двата клуба, за да има бизнес синът му, който също е спортист, но виждаме, че продължава сам да си управлява заведенията\", казаха хора, които го познават. Според представители на бизнеса с нощни заведения охранителната фирма, упълномощена да следи за реда в Мистери, е прекалила снощи с мерките за въдворяване на ред. Бил натрошен инвентар и нанесен сериозен побой над клиенти както вътре, така и пред заведението, което било напълно излишно по отношение на изискването за респект. Хвърчаха патрулки и линейка, разказват продавачи на дюнери и от съседните сергии. Сподели:", "date": "2019.09.01", "title": "МУТРИ ПО МОРЕТО: Брутален погром в созополска чалготека, има наръган с нож"}
{"url": "https://pik.bg/%D1%82%D1%80%D0%B8%D0%BC%D0%B0-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BB%D0%B5%D0%BA-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BA%D1%80%D0%B0%D0%B9-%D0%B3%D0%BE%D1%80%D0%BD%D0%BE%D0%BE%D1%80%D1%8F%D1%85%D0%BE%D0%B2%D1%81%D0%BA%D0%BE-%D1%81%D0%B5%D0%BB%D0%BE-news866894.html", "text": "Двама мъже и една жена са пострадали сериозно при пожар на лек автомобил с газова уредба, съобщи БНР. Тримата са със сериозни обгаряния при пожар на лек автомобил с газова уредба, който се възпламенил в движение снощи на пътя до горнооряховското село Драганово. Пострадалите са транспортирани за лечение в специализирана клиника по изгаряния в Русе. Автомобилът е напълно изгорял, а огнеборците са спасили 500 декара царевична нива, върху която се прехвърлил огънят от горещия автомобил. Сподели:", "date": "2019.09.01", "title": "Трима сериозно пострадали при пожар в лек автомобил край горнооряховско село"}
{"url": "https://pik.bg/%D0%BC%D0%B5%D1%82%D0%BD%D0%B0%D1%85%D0%B0-%D1%8F-%D0%BD%D0%B0-%D0%B0%D0%BC%D0%B1%D1%80%D0%B0%D0%B7%D1%83%D1%80%D0%B0%D1%82%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B5%D0%BD-%D0%BA%D0%BE%D0%BC%D0%B8%D1%82%D0%B5%D1%82-%D0%B8%D0%B7%D0%B4%D0%B8%D0%B3%D0%B0-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-4-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news866897.html", "text": "Мая Манолова все пак се спуска в кметската битка за София. Омбудсманът ще обяви кандидатурата си за кмет на 4 септември, съобщи „Дарикнюз”, позовавайки се на свои източници. Манолова обаче ще бъде издигната не от БСП, а от Инициативен комитет. Софийската организация на соцпартията е в  готовност да подкрепи Манoлова и да го обяви официално на своята конференция след това. Според източници от \"Позитано 20\" разговорите с омбудсмана са водени от председателя на БСП-София Калоян Паргов, а Корнелия Нинова нямала никакво отношение към процедурата. Нинова обаче нямала нищо против БСП да подкрепи Мая Манолова и отсега е изразила готовност при евентуална победа социалистите да работят с нея. Самата Манолова все още мълчи за окончателното си решение, но вече публикува отчет за дейността си като омбудсман за изминалите 4 години. Очаква се омбудсманът да излезе в неплатен отпуск за кампанията. По закон Манолова не е длъжна да напусне поста на обществен защитник, докато не бъде избрана на новата длъжност. Кандидатурата на омбудсмана няма да бъде утвърдена на предстоящия пленум на БСП във вторник, когато ще се гласуват първите стотина номинации на червените. Манолова ще бъде одобрена на следващото заседание на Националния съвет на партията около средата на септември. Петима депутати на БСП се впускат в кметската надпревара. Това са Пенчо Милков в Русе, Станислав Владимиров в Перник и Николай Тишев, номиниран в Бургас. Друг депутат и бивш кмет - Кольо Милев, вече беше номиниран от социалистите в Сливен. Колегата му от парламентарната група Тодор Байчев ще атакува кметската позиция в Карнобат. Ямболските червени издигнаха за кмет общинския лидер на БСП Катя Георгиева, а във Варна социалистите няма да играят с партиен кандидат. Заради вътрешнопартийните проблеми в морската столица БСП търси вариант за непартийна кандидатура. В Добрич партията номинира сегашния секретар на общината Соня Георгиева. Бившият зам.-кмет на Търговище Рая Матева е кандидатурата на БСП и АБВ в общината. Двете партии стоплиха отношения и се явяват заедно на кметския вот на много места в страната. Сподели:", "date": "2019.09.01", "title": "МЕТНАХА Я НА АМБРАЗУРАТА: Инициативен комитет издига Мая Манолова за кмет на 4 септември"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE-%D1%81%D1%82%D0%B0%D1%81%D0%B8-%D0%B8%D0%B2%D0%B0%D0%BD%D0%BE%D0%B2-%D1%80%D0%B0%D0%B7%D0%BF%D1%83%D1%81%D0%BD%D0%B0-%D0%B2-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-news866919.html", "text": "Нападателят на Левски Станислав Иванов разпусна преди дербито с ЦСКА в интересна компания. Часове преди да отиде на лагер вчера със \"синия\" гранд Стаси бе на кафе с популярния футболен привърженик Кирил Евтимов, който се похвали за рандевуто в профила си в известна социална мрежа. Двамата се познават от известно време и не крият близките си приятелски отношения. Най-интересното от всичко е, че Стаси се вживя в ролята на гледачка на бебето на бургазлията. Габровецът се справи повече от добре с грижите за едномесечния Андрей. Дали това ще се отрази положително на играта на Стаси за дербито срещу \"червените\" предстои да разберем. Двубоят е днес от 17.45 часа на Националния стадион \"Васил Левски\". Сподели:", "date": "2019.09.01", "title": "ПРЕДИ ДЕРБИТО: Стаси Иванов разпусна в интересна компания"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D0%BF%D1%80%D0%BE%D1%88%D0%BA%D0%B0-%D0%BE%D1%82-%D0%BF%D0%BE%D0%BB%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-news866842.html", "text": "Германският президент Франк-Валтер Щайнмайер поиска прошка от полския народ за най-кървавия конфликт в човешката история – Втората световна война, съобщава „Франс Прес”, цитирана от „Фокус”. Това стана по време на церемония в полския град Велюн, където паднаха първите бомби след началото на Втората световна война преди 80 години. „Прекланям глава пред жертвите от атаките над Велюн. Прекланям глава пред полските жертви от германската тирания. Искам прошка.“, заяви Щайнмайер на полски и на немски език по време на церемонията. Сподели:", "date": "2019.09.01", "title": "Президентът на Германия поиска прошка от полския народ"}
{"url": "https://pik.bg/%D0%BA%D0%BE%D0%B8-6-%D0%B7%D0%BE%D0%B4%D0%B8%D0%B8-%D1%89%D0%B5-%D0%BD%D0%B0%D0%BC%D0%B5%D1%80%D1%8F%D1%82-%D1%89%D0%B0%D1%81%D1%82%D0%B8%D0%B5%D1%82%D0%BE-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news866867.html", "text": "Въпреки, че до края на 2019 предстоят интересни събития за всички зодиакални знаци, за 6 от тях оставащите месеци ще въведат в живота им така очакваното щастие. Кои са и дали вашата зодия е сред тях? Дева Миналата 2018-а година не беше задоволителна за вас. Новата 2019-а започна с повече възможности за вас. Това, което ви очаква до края ѝ, ще ви изпълни с желание за живот, Деви. Ако все още се намирате в черупката, която сте си изградили сами, то вече нямате място в нея. Имате да правите невероятни неща! Вашето бъдеще е много по-светло, отколкото си мислите. Рак Въпреки че през последните месеци сте прекъснали връзки с някои специални за вас хора, оставащите ще бъдат невероятни за вас. Има шанс да срещнете личност, която ще промени живота ви. Не се тревожете за неща от миналото, фокусирайте се върху бъдещето си. Телец Телци, време е да се освободите от гнева, който задържате в себе си. Оставащите месеци ще ви донесат щастие, страст, усещане за вътрешен мир, който не сте изпитвали от дълго време. Ще може да постигнете голяма част от целите си в работата. Движете се напред, дайте всичко от себе си ще бъдете възнаградени. Близнаци Близнаци, някои от вас се тревожат твърде много за външния си вид или това в каква посока да насочат живота си. Отделете си малко време за почивка. Просто бъдете себе си, справяте се отлично. До края на годината ви очакват нови преживявания и всичко ще се промени към по-добро, пише az-jenata. Стрелец Събитията, които ви очакват, ще ви изненадат и то много приятно. Ще се установите така, както не сте ѝ представяли. Началото на 2019 - а може да ви се е сторило, странно, объркано, но скоро всичко ще придобие нов смисъл. Не позволявайте на негативните емоции да ви завладяват и не бягайте от добрите събития. Мислете преди да действате. Везни До края на годината, представителите на зодия Везни ще намерят нещо специално. То може да дойде под формата на нова връзка или финансова печалба. Не се притеснявайте за това, което ще разберете след време. Бъдете отворени и готови да получите това, което ще излезе на пътя ви. Готови ли сте за повече щастливи моменти? Сподели:", "date": "2019.09.01", "title": "Кои 6 зодии ще намерят щастието до края на годината"}
{"url": "https://pik.bg/%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81-%D1%85%D0%B8%D1%82%D1%80%D0%B0-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0-%D0%BD%D0%B5-%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BA%D0%B0%D1%82%D0%BE-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD-%D0%B4%D0%BE%D0%BA%D0%B0%D1%82%D0%BE-%D0%B8%D0%B3%D1%80%D0%B0%D0%B5-%D0%B7%D0%B0-%D0%BA%D0%BC%D0%B5%D1%82-%D0%B0-%D0%B8%D0%B7%D0%BB-news866923.html", "text": "След дълго ослушване Мая Манолова все пак щяла да бъде издигната за кмет на София от Инициативен комитет на 4 септември, твърди \"Дарикнюз\". Като \"независим\" кандидат\". По-интересното е друго твърдение на \"Дарикнюз\". Госпожа Манолова е измислила страховита врътка, за да се застрахова при загуба. Тя нямало да подаде оставка като омбудсман, каквито са очакванията на обществото, а щяла да излезе в...неплатен отпуск по време на кампанията?! Имала такова право. Ако спечели изборите, триумфално мята оставка и се мести на \"Московска\". Загуби ли обаче, бързо-бързо се връща на държавната служба срещу рекордната заплата от 8 бона на месец. Подобно поведение едва ли има общо с морала, коментира пред ПИК политолози. По време на цялата кампанията госпожата ще громи властта и управлението, докато заема позицията на \"омбудсман\", която по закон е надпартийна. Впрочем - увление типично за семейството на кюстендилката. Както ПИК вече писа, дъщерята на Манолова и зет й са висши чиновници в кабинета на Бойко Борисов - главни експерти в социалното и земеделското министерства. Сподели:", "date": "2019.09.01", "title": "Мая Манолова с хитра застраховка: не дава оставка като омбудсман, докато играе за кмет, а излиза в отпуск! Ако Фандъкова я бие, се връща при тлъстата заплата от 8 бона..."}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%BE%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD%D0%B8%D1%8F-%D1%82%D1%80%D1%83%D0%BF-%D0%B2-%D1%81%D0%BE%D1%84%D0%B8%D1%8F-news866895.html", "text": "Криминалисти от София работят по разследването на убийството на 43-годишния мъж, чийто окървавен труп бе открит тази сутрин около 7 часа в столичния район \"Изгрев\". Тялото е забелязано от случайно преминаваща жена, която разхождала кучето си в парк недалеч от столичния КАТ. При първоначалните огледи е установено, че вероятната причина за смъртта е побой и удари с твърд предмет, научи ПИК. Мъжът е криминално проявен. Има регистрации за кражби и шофиране в нетрезво състояние. Случаят се разследва от СДВР. Според първоначалната версия жертвата е бил клошар и е бил пребит до смърт при пиянска свада между клошари. От Спешна помощ потвърдиха, че имат подаден до тях сигнал. При пристигане на място са установили смъртта на мъжа. А преди около час тялото е било закарано в патоанатомията. Сподели:", "date": "2019.09.01", "title": "ЕКСКЛУЗИВНО В ПИК! Излязоха нови подробности за окървавения труп в София"}
{"url": "https://pik.bg/%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D0%B5%D0%B2%D0%B0-%D0%BB%D0%BE%D0%BD%D0%B3%D0%BE%D1%80%D0%B8%D1%8F-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B9-%D0%B5-%D0%BA%D0%BB%D1%8E%D1%87%D1%8A%D1%82-%D0%B7%D0%B0-%D1%83%D1%81%D0%BF%D0%B5%D1%88%D0%BD%D0%B8%D1%8F-%D0%B1%D1%80%D0%B0%D0%BA-news866870.html", "text": "За актрисата и продуцент Ева Лонгория ключът към успешния брак е „уважението”, съобщава „Контакт мюзик“, цитирани от БГНЕС и Нова телевизия.. Лонгория, която има два развода зад гърба си, се омъжи за мексиканския медиен магнат Хосе \"Пепе\" Бастон през май 2016 година. Звездата от „Отчаяни съпруги“ разкри, че да се подкрепяте един друг и да имате възможност да „мечтаете заедно“, като двойка, е гаранция за брачно щастие. „Когато бях по-млада мислех за това, което аз искам да постигна. И аз постигнах много и вече мога да седна и да се наслаждавам на успеха и да мечтая за нови неща с партньора си”, споделя още Лонгория. Актрисата, която беше омъжена за колегата си Тайлър Кристофър между 2002 и 2004 година, след което за баскетболната звезда Тони Паркър между 2007 и 2011 година, заяви, че да е омъжена за Пепе е „най-хубавото нещо, което й се е случвало”. 44-годишната актриса стана майка за пръв път преди 13 месеца и беше категорична, че не съжалява, че това ѝ се случва в началото на 40-те ѝ години. Сподели:", "date": "2019.09.01", "title": "Актрисата Ева Лонгория разкри кой е ключът за успешния брак"}
{"url": "https://pik.bg/%D1%84%D0%B8%D0%B3%D1%83%D1%80%D0%B8%D1%81%D1%82%D0%BA%D0%B0%D1%82%D0%B0-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%B0-%D1%84%D0%B5%D0%B9%D0%B3%D0%B8%D0%BD-11-%D0%B0-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B3%D1%80%D0%B0%D0%BD-%D0%BF%D1%80%D0%B8-%D0%B2-%D0%BB%D0%B5%D0%B9%D0%BA-%D0%BF%D0%BB%D0%B5%D1%81%D0%B8%D0%B4-news866874.html", "text": "Българката Александра Фейгин завърши на 11-та позиция в индивидуалната надпревара при жените на турнира по фигурно пързаляне от веригата Гран При за девойки в Лейк Плесид (САЩ), съобщава БНР. Фейгин приключи със сбор от 134.35 точки. Българката остана 15-а след кратката програма (47.21 точки), но с по-добро представяне и девети резултат във волната (87.14 точки) успя да се изкачи в общото класиране,  оставайки на по-малко от половин точка от място в Топ 10. Победителка стана представителката на домакините Алиса Лю с 208.10 точки (69.30 и 138.80), пред южнокорейката Йонджон Парк със 186.58 (64.35 и 122.23) и рускинята Анастасия Тараканова със 179.29 (58.43 и 120.86). Сподели:", "date": "2019.09.01", "title": "Фигуристката Александра Фейгин 11-а на турнира Гран При в Лейк Плесид"}
{"url": "https://pik.bg/%D0%B7%D0%BE%D0%BE%D0%BB%D0%BE%D0%B3%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%BB%D0%BE%D0%B2%D0%B5%D1%87-%D0%B2%D0%B5%D1%87%D0%B5-%D0%B8%D0%BC%D0%B0-%D0%BB%D0%B8%D1%86%D0%B5%D0%BD%D0%B7-news866804.html", "text": "Зоологическата градина в Ловеч вече има лиценз. Документът е издаден от Министерството на околната среда и водите. Зоопаркът е вторият по големина в България, но вече шест години работи без лиценз. Лицензът удостоверява годността на зоологическата градина за опазване на диви животински видове извън естествената им среда.Разрешителното е валидно за следващите 5 години, поясни кметът на Ловеч Корнелия Маринова. \"Дава възможност да се разменят животни в други лицензирани зоопаркове, да се кандидатства по програми, които са свързани с контролирано развъждане на редки, застрашени от изчезване видове, както и на екзотични животни\", каза тя пред БНР. Маринова допълни и какво е направено в зоопарка за подобряване на условията там. \"Подобряване на хранителните дажби, обновени са хладилни камери, прекарана е течаща вода. Ремонтирани са покривните конструкции, механизмите за затваряне на хищниците, залесяване, почистване на парковата част\". През следващите месеци предстои и асфалтиране на алеите в зоологическата градина. Сподели:", "date": "2019.09.01", "title": "Зоологическата градина в Ловеч вече има лиценз"}
{"url": "https://pik.bg/%D0%BD%D0%B0%D0%BC%D1%83%D1%88%D0%BA%D0%B0%D1%85%D0%B0-%D0%BC%D1%8A%D0%B6%D0%B0-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%80%D0%BE%D0%B1%D1%8A%D1%80%D1%82-%D0%BA%D0%B5%D0%BD%D0%B5%D0%B4%D0%B8-news866824.html", "text": "Сирхан Сирхан, който е осъден за убийството на Робърт Кенеди, е бил намушкан в калифорнийски затвор, съобщават американски медии, цитирани от Би Би Си. В официално изявление на властите се посочва, че инцидентът е станал в затвор край Сан Диего в петък следобед. От Департамента по затворите на Калифорния обаче не посочиха името на пострадалия, но уточниха, че състоянието му е стабилно, уточнява БГНЕС. Според източник от силите на реда раненият е 75-годишният Сирхан. Той излежава доживотна присъда в затвора \"Ричард Джей Донован“. Мъжът, който го е намушкал също е затворник и е вкаран в изолатора. Палестинецът в йордански паспорт е осъден за убийството на кандидата за президент на САЩ Робърт Кенеди, когото прострелва три пъти в хотел \"Амбасадор“ в Лос Анджелис на 5 юни 1968 година. Сенаторът от Ню Йорк и брат на убития пет години по-рано президент демократ Джон Кенеди, умира в болница от раните си 24 часа по-късно. На процеса през 1969 година Сирхан първоначално получава смъртна присъда. Три години по-късно обаче тя е заменена с доживотен затвор, след като в Калифорния премахват смъртното наказание. Сподели:", "date": "2019.09.01", "title": "Намушкаха мъжа, осъден за убийството на Робърт Кенеди"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD-%D1%82%D1%80%D1%83%D0%BF-%D0%BD%D0%B0-%D0%BC%D1%8A%D0%B6-%D0%BE%D1%82%D0%BA%D1%80%D0%B8%D1%82-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%B2-%D0%B8%D0%B7%D0%B3%D1%80%D0%B5%D0%B2---%D1%83%D0%B1%D0%B8%D1%82%D0%B8%D1%8F%D1%82-%D0%B5-%D0%BD%D0%B0-43-%D0%B3%D0%BE%D0%B4%D0%B8-news866884.html", "text": "Окървавен труп на мъж е открит тази сутрин до кооперация в столичния кв. \"Изгрев\". Сигналът за намереното тяло е подаден в 7,20 ч., потвърдиха пред ПИК от МВР. Криминалистите разследват дали става дума за насилствена смърт и към момента работят по версията за убийство. У починалия мъж са намерени лични документи, така че на този етап се изключва вероятността за обир. Той е на 43 години, разкриха източници на медията ни от разследването. Сподели:", "date": "2019.09.01", "title": "ИЗВЪНРЕДНО В ПИК! Окървавен труп на мъж открит в столичния кв. \"Изгрев\" - убитият е на 43 години (ОБНОВЕНА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D1%8A%D0%B6%D1%8A%D1%82-%D0%BD%D0%B0-%D0%B3%D0%B0%D0%BB%D0%B0-%D0%BB%D1%8A%D1%81%D0%BD%D0%B0-%D0%B3%D0%BE%D0%BB-%D1%81%D0%BD%D0%B8%D0%BC%D0%BA%D0%B0-news864452.html", "text": "Преди броени дни Гала взриви социалните мрежи, пускайки клип, в който се развява по монокини на екзотичен плаж на Малдивите. Видеото бе заснето от мъжа ѝ Стефан, който не закъсня да се похвали, че също като жена си няма задръжки. Половинката на телевизионерката си публикува снимка от басейна в луксозния комплекс, където двамата почиват, на която позира без бански. Потопен до кръста във вода, Стефан с гордост размята гащите си в едната ръка, а към фотоса е добавил и заплашително закачливо послание: „А ако се изправя...“. Очевидно звездната двойка е сред ВИП представителите на нудизма. На най-екзотичното място на планетата обаче плажуването дибидюс е забранено със закон, а нарушаването му се санкционира с тлъсти глоби. Тв водещата, която през януари навърши 52, и 11 години по-младият ѝ мъж не за пръв път се показват както майка ги е родила. Още през далечната 2007 г. блондинката хвърли дрехите и се снима гола до кръста за популярно мъжко списание. Благодарение на новата ѝ нудистка изцепка се разбра, че бюстът ѝ е претърпял корекция и е доста по-голям в сравнение с това, което всички помнят от еротичните кадри за мъжкото списание, на което Гала каза „да”, според слуховете - срещу 20 000 лева. Миналата зима пък двамата със Стефан се разкриха голи и в заден план по време на почивка край Банско. Тогава водещата на „На кафе“ и любимият ѝ пак втрещиха феновете си с клипче, на което изскачат от сауната, събличат халатите си и се просват по корем в снега. Засрамени от лошите коментари, с които пуританите ги нападнаха, двамата обясниха, че правили тази „процедура“, за да се каляват. Наскоро пък и щерката на Гала – Мари, също се пусна почти разсъблечена, а майка ѝ я защити в национален ефир, заявявайки, че подкрепя еротичните ѝ кадри напълно. Сподели:", "date": "2019.09.01", "title": "САМО В ПИК И \"РЕТРО\": Мъжът на Гала лъсна гол (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%B4%D0%BE%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%B0%D1%81%D0%B5%D0%BD-%D0%B3%D0%B0%D1%80%D0%B3%D0%BE%D0%B2-%D1%81%D0%B5-%D0%BF%D0%BE%D0%BC%D0%B8%D1%80%D0%B8-%D1%81-%D0%BB%D0%B8%D0%BB%D0%B8-news866808.html", "text": "Лили Иванова и вдовицата на легендарния композитор Асен Гаргов, който се спомина след неравна битка с рака преди две години, са заровили томахавките. Знак, че примата и кръвната ѝ врагиня Даниела Гаргова са си простили тежките обиди, с които се стреляха повече от две десетилетия, е разрешението, което Лили получила от съпругата на композитора отново да изпълнява песните му. Точно десет години след забраната от страна на Асен Гаргов към певицата да притежава златния хит „Детелини“ в репертоара си, Лили за пръв път я изпълни пред публика на скорошния си концерт на езерото Панчарево. Близки до естрадната звезда разкриват, че за мира между нея и Даниела Гаргова съдействал синът на композитора – боксьорът Димитър Гаргов. От днес нататък Иванова щяла да може свободно да пее и другите шлагери, които Гаргов приживе написа специално за нея, сред които „Самота“, „Необяснимо е“ и редица други. Припомняме, че грандиозният скандал между Лили и Асен се заформи след излизането от печат на автобиографичната книга на примата – „Истината“. Тогава композиторът публично се възмути, че вътре била отразена само нейната гледна точка и били пренебрегнати онези 15 години от творческата му кариера и живот, които той ѝ посветил. „Единственото нещо, което е написано за мен вътре, е как съм я ограбил и как жена ми е алкохоличка, което не е вярно“, заяви тогава накърненият Гаргов. Неговият отговор към Лили бе под формата на нотариална покана, с която ѝ забрани да пее общите им парчета, сред които бе и емблематичната за всички времена „Детелини“. До последния си дъх композиторът така и не пожела да сподели каква е истинската причина за раздялата му с певицата, макар той да остава мъжът, с когото тя е имала най-дълга интимна връзка. „Разделихме се много тежко. Не по моя вина. Аз исках да си продължа работата с нея, но тя отказа и завърши тази връзка с едни отвратителни думи, които никога няма да кажа“, сподели, преди да издъхне, Гаргов. Докато беше болен, Лили не се включи в набирането на средства за химиотерапията му в Турция – кауза, с която бе ангажиран целият естраден елит. Примата не се появи лично и на погребението на бившия си мъж, но два дни след кончината му го почете на свой концерт, като си позволи от сцената да отрони сълза за него. Сподели:", "date": "2019.09.01", "title": "САМО В ПИК И \"РЕТРО\": Вдовицата на Асен Гаргов се помири с Лили"}
{"url": "https://pik.bg/%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%83%D1%81%D0%BB%D1%83%D0%B3%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D1%82-news866883.html", "text": "От днес (1 септември) сериозно поевтиняват туристическите услуги в Гърция. Това съвпада и с очаквания по гръцките курорти голям брой гости от България, съобщава БНР. Близките и познати дестинации отново водят в избора на българите, съобщават туристическите агенции. Островите Тасос и Самотраки, както и Халкидики, са превзети от българи и румънци, коментират местните медии. Цените от днес на повечето места са по-ниски с 30 процента, а има и хотели и с до 50 на сто намаление. Увеличени в сравнение с миналата година са резервациите на българи на островите Санторини, Родос, Корфу и Крит. Сънародниците ни са сред туристите, които често резервират в последния момент и не може да се прогнозира техният интерес, коментират туроператорите. Министерството на здравеопазването на Гърция задължи хотелиерите да информират на няколко езика за риска от разпространение на западнонилска треска, от която в страната досега има 10 смъртни случая. Задължително се препоръчват предпазни средства срещу комари. Сподели:", "date": "2019.09.01", "title": "Туристическите услуги в Гърция поевтиняват"}
{"url": "https://pik.bg/%D0%B1%D0%B8%D0%B2%D1%88-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D1%86%D1%81%D0%BA%D0%B0-%D0%BF%D0%BE%D0%B5-%D0%B5%D0%B3%D0%B8%D0%BF%D0%B5%D1%82%D1%81%D0%BA%D0%B8-%D1%82%D0%B8%D0%BC-news866881.html", "text": "Бившият треньор на ЦСКА Миодраг Йешич застана начело на египетския Исмаили, информират местните медии, цитирани от „Спортал”. Сръбският специалист постигна договорка с клуба и официално подписа своя договор. През последните две години 61-годишният Йешич не бе ръководил отбор. За последно специалистът бе начело на тима от Саудитска Арабия Етифак. Сподели:", "date": "2019.09.01", "title": "Бивш треньор на ЦСКА пое египетски тим"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%BD%D0%B0%D1%81%D0%BA%D0%BE-%D0%B8-%D0%B8%D0%BB%D0%B8%D0%B0%D0%BD%D0%B0-%D0%BE%D0%BC%D1%8A%D0%B6%D0%B8%D1%85%D0%B0-%D0%BC%D0%B0%D0%BB%D0%BA%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F---%D0%B0%D0%BB%D0%B5%D0%BA%D1%81-%D1%81%D1%8A%D1%80%D1%87%D0%B0%D0%B4%D0%B6%D0%B8%D0%B5%D0%B2%D0%B0-%D0%B2%D0%BE%D0%B4%D0%B5%D1%89%D0%B0-%D0%BD%D0%B0-%D1%81%D0%B2%D0%B0%D1%82%D0%B1%D0%B0-news866924.html", "text": "Наско Сираков и Илиана Раева омъжиха по-малката си дъщеря на пищно тържество снощи в резиденция Бояна, видя ПИК. Виолета Сиракова каза „да“ на любимия си - футболиста Георги Коруджиев. Специално за събитието у нас пристигна и Христо Стоичков. Двамата имат дъщеря Илиана, която през октомври ще навърши три години. Малката принцеса игра главна роля на сватбата, а сестрата на булката – Славея кумува на младоженците със семейния приятел Петър Лаков. Виолета получи предложение за брак от Георги в края на миналата година в Барселона. Годежът стана малко преди Коледа, на символичната за семейството дата 11 декември, когато Илиана и Наско се женят. Водещи на сватбената церемония бяха Драгомир Драганов и Александра Сърчаджиева. Сподели:", "date": "2019.09.01", "title": "ГОРЕЩО В ПИК: Наско и Илиана омъжиха малката си дъщеря - Алекс Сърчаджиева водеща на сватбата (СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-%D0%B2-%D1%81%D1%8A%D0%B4%D0%B5%D0%B1%D0%BD%D0%B0-%D0%B4%D1%80%D0%B0%D0%BC%D0%B0-%D1%81%D0%BD%D0%B8%D0%BC%D0%BA%D0%B0-news864450.html", "text": "Съдът е отнел родителските права на любимата на Веселин Маринов – Веселина. Бившата сервитьорка от Добрич има син и дъщеря от предишния си мъж, когото напусна, за да се впусне в авантюра с естрадния трубадур. Тъй като с бащата на децата ѝ, с когото нямали брак, не могли да постигнат консенсус, се стигнало до съдебна битка. Тя обаче била спечелена от таткото, който твърдял, че Веселина не се грижела добре за общите им наследници. Магистратите отсъдили определени дни, в които ѝ се полагало да вижда сина и дъщеря си, но дори когато ги взимала при себе си, отново се посвещавала главно на  възлюбения си Маринов. Последният показателен случай бил неотдавна, разкриват очевидци. Сцената се разиграла в Поморие. Там естрадният певец отпразнувал рождения си ден. На партито били поканени най-близките му хора, придружавала го и Веселина. На вечерята тя пристигнала със 7-годишния си син, защото датата съвпаднала с разрешените от съда дни, в които може да го взема при себе си. Тържеството обаче продължило чак до 3 сутринта, а през цялото време, докато възрастните се забавлявали, малчуганът стоял в неподходяща за възрастта му обстановка – силна музика, алкохол, цигарен дим. Веселина и бившият ѝ мъж често имали разногласия по отношение на методите ѝ на възпитание на децата им. Екссервитьорката неведнъж си позволява да взема важни решения зад гърба му като това, че преди известно време преместила постоянния адрес на сина и дъщеря им от Варна, където е таткото, в София, коментират близки до двойката. Преди това пък между тях имаше други конфликти, които завършиха дори с разследване на Агенцията за закрила на детето. Припомняме, че Веско Маринов и настоящата му любима се взеха преди 2 години и половина. И до момента те избягват да афишират връзката си публично, защото трубадурът от Полски Тръмбеш е преживял не едно любовно фиаско в миналото. За Веселина обаче признава, че е точната жена за него, която го обгрижвала като орлица, държала се чудесно с щерка му Йоана и майка му, която неотдавна той реши да изпрати в хоспис. Сподели:", "date": "2019.09.01", "title": "САМО В ПИК И \"РЕТРО\": Любовницата на Веско Маринов в съдебна драма (СНИМКА)"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B4%D0%BE%D1%80%D0%B8%D0%B0%D0%BD-%D0%B2%D0%B5%D1%87%D0%B5-%D0%B5-%D1%83%D1%80%D0%B0%D0%B3%D0%B0%D0%BD-%D0%BE%D1%82-%D0%BF%D0%B5%D1%82%D0%B0-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%8F-news866933.html", "text": "Дориан вече е ураган от пета категория - най-високата степен по петстепенната скала на Сафир-Симпсън, съобщава „Скай нюз“. Стихията се очаква да удари Флорида в понеделник, а властите в американския щат обмислят да издадат заповед за незабавна евакуация. В момента на пътя на Дориан се намират Бахамските острови, където туристите се евакуират от хотелите и курортните градчета, а местните жители търсят сигурен подслон. Ураган от пета категория означава, че буреносните ветрове на стихията достигат близо 245 километра в час и са животозастрашаващи и способни на мащабни разрушения. Американският президент Доналд Тръмп каза пред репортери, че решение дали да се нареди евакуация на Източното крайбрежие на САЩ ще бъде взето по-късно в неделя. Окръг Бревард, който е на брега близо до Орландо, обяви, че в понеделник ще призове хората да потърсят сигурен подслон. Летището в Орландо ще затвори от 2 часа сутринта местно време в понеделник, като властите заявяват, че са предприели този ход „като предпазна мярка“. Сподели:", "date": "2019.09.01", "title": "ОПАСНОСТ: Дориан вече е ураган от пета категория"}
