{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%B0%D0%BC%D0%BE%D0%BB%D0%B5%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0-%D0%B2-%D0%B3%D0%BE%D1%80%D1%81%D0%BA%D0%B8-%D1%80%D0%B0%D0%B9%D0%BE%D0%BD-%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-news770804.html", "text": "Няколко души загинаха, след като малък самолет катастрофира днес в горски район в Швейцария и предизвика пожар, в който бе напълно унищожен, предадоха Ройтерс и Асошиейтед прес. Полицията в централния кантон Нидвалден съобщи, че спасителните екипи не могат да достигнат мястото, преди пратените хеликоптери да изгасят пожара от въздуха и да бъде проправена просека в гората. Не е известна причината за падането на самолета, не е известен и броят на жертвите. Сподели:", "date": "2018.08.04", "title": "ИЗВЪНРЕДНО! Самолет катастрофира в горски район в Швейцария, има загинали"}
{"url": "https://pik.bg/%D0%BF%D1%81%D0%B6-%D1%81%D0%B3%D0%B0%D0%B7%D0%B8-%D0%BC%D0%BE%D0%BD%D0%B0%D0%BA%D0%BE-%D0%B8-%D0%B3%D1%80%D0%B0%D0%B1%D0%BD%D0%B0-%D1%81%D1%83%D0%BF%D0%B5%D1%80%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B2%D0%B8%D0%B4%D0%B5%D0%BE-news770788.html", "text": "Пари Сен Жермен разгроми с 4:0 Монако в сблъсъка за Суперкупата на Франция. Два гола за парижани реализира Анхел ди Мария, който стана автор на първото и последното попадение в срещата, играна в Шънжън (Китай). Ди Мария първо бе точен в 33-ата минута, а във втората минута на добавеното време оформи крайния резултат. Между неговите попадения вратата на Диего Беналио поразиха младоците Кристофър Нкюнкю (40) и Тимъти Уеа (67). Мачът бе официален дебют за ПСЖ за легендарния вратар Джанлуиджи Буфон, който това лято напусна Ювентус, за да облече екипа на френския първенец. Бразилската суперзвезда Неймар пък започна на скамейката на резервите за столичани и се появи в игра в последния четвърт час. Сподели:", "date": "2018.08.04", "title": "ПСЖ сгази Монако и грабна Суперкупата на Франция (ВИДЕО)"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D1%81%D0%B5-%D1%81%D1%82%D0%B5%D0%BA%D0%BE%D1%85%D0%B0-%D0%BA%D1%8A%D0%BC-%D0%B3%D0%B5%D0%BB%D0%B0-%D0%B7%D0%B0-%D0%B3%D0%B0%D0%B9%D0%B4%D0%B0%D1%80%D1%81%D0%BA%D0%BE%D1%82%D0%BE-%D0%BD%D0%B0%D0%B4%D1%81%D0%B2%D0%B8%D1%80%D0%B2%D0%B0%D0%BD%D0%B5-news770751.html", "text": "Хиляди хора от страната и чужбина се стекоха на Илинденските поляни край родопското село Гела, за да се насладят на 16-тото гайдарско надсвирване, съобщава БНР. \"Братя българи, да дойдеш в Родопите и да не чуеш гайда е все едно да видиш планината, но да не усетиш хората. Защото гайдата е магнетичното сърце на Родопа планина. Гайдарят избира своята гайда, както се избира невеста. Днес Гела е песенен връх на Родопа планина. Днес Гела е и храм, храм на българщината, храм, в който отдаваме поклон на илинденци. Днес Гела е мястото, откъдето високо трябва да извикаме: \"Да живее България! Честит празник!\". Това каза в приветствието си Андриан Петров – заместник областен управител на Смолян и главен художествен ръководител на ансамбъл \"Родопа\". Изключително голям е интересът на участниците в надсвирването от всички възрастови групи. Пред кореспондента на БНР в Смолян те обясниха защо обичат гайдата: \"Тя носи духът на Родопа планина“. „Тя е радост и утеха. Тя е свещена работа“. „Трябва да имаш много голяма душа, та да свириш на гайда\". Привлечени от магията на Родопа планина, хиляди хора от близо и далеч се стекоха на Илинденските поляни. Сподели:", "date": "2018.08.04", "title": "Хиляди се стекоха към Гела за Гайдарското надсвирване"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D1%83%D0%BF%D0%B5%D1%80-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-news770795.html", "text": "При този ръст на икономиката до края на мандата доходите ще се вдигнат с 50%. Това каза пред журналисти премиерът Бойко Борисов по време на посещението му в участъка на ГПУ – Малко Търново, докато инспектираше състоянието на границата, предаде „Фокус“. „Както се вижда АМ „Тракия“ точно я пуснахме и тя отесня. Сутринта като идвах, на 15 километра от Бургас вече все едно се кара по „Цариградско“ – с 60-70 км/ч, двете ленти пълни, кола след кола. Което пък от друга страна ме радва. Означава, че действително, не само на книга, както някои казват, но доходите се вдигат. Мисля, че в края на мандата ни ще бъдат поне с 50%, при тоя ръст на икономиката, бюджета и на тези колеги“, каза още премиерът. „Българите, че имат рядко храбри и добре подготвени граничари“, допълни Борисов. „Заложили сме си като програма и мисля, че ще успеем стокооборота ни с Турция да мине 10 млрд. долара на година“, каза още премиерът. Сподели:", "date": "2018.08.04", "title": "ЕКСКЛУЗИВНО! Бойко Борисов със супер новина за доходите на българите"}
{"url": "https://pik.bg/%D1%88%D0%B5%D1%81%D1%82-%D1%82%D1%80%D0%B8%D0%BA%D0%B0-%D1%81-%D0%BA%D0%BE%D0%B8%D1%82%D0%BE-%D0%B4%D0%B0-%D0%BF%D1%80%D0%B8%D0%BA%D1%80%D0%B8%D0%B5%D1%82%D0%B5-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%87%D0%B5%D0%BB%D0%BE-news770708.html", "text": "Ако смятате, че голямото чело разваля външния ви вид, следвайте съветите на Наталия от канала Natali's Beauty Ето 6 трика, с които да прикриете голямото чело: 1. Едно от основните правила е да почистваме добре косата си от фон дьо тена, след като сме го нанесли. Ако сте със светла коса, той не се вижда чак толкова много. Но ако сте с тъмна, със сигурност косъмчетата в основата са оцветени и това, макар и с милиметър-два, може да удължи челото ти допълнително. Затова с тампонче и мицеларна вода почистете косата в основата. 2. Следващата стъпка отново е за мацките с не толкова светла коса. На пазара вече се продава грим за коса, но и най-обикновени матови сенки в цвета на косата ви ще свършат работа. Ако имате петна без коса от двете страни на челото или по-рядка коса с много бебешки косъмчета в основата, можете леко да потъмните, рамкирате и създадете илюзията хем за гъста коса, хем за по-малко чело. 3. Следващият трик, разбира се, е свързан с контурирането . Поставяйки по-тъмна матова пудра в основата на косата, оптически смаляваме челото. Важно е да се отбележи обаче, че ако ще контурираме челото, трябва да потъмним изначално периферията на лицето, за да не стои странно тъмна горната една трета от него. Затова под формата на 3 минаваме от челото към скулата, под брадичката с четка. 5. Отново с цел отвличане на внимание - поставяйте една идея повече руж по скулите . Балансирано, не с ефекта на матрьошка. Цветът по скулите ще привлече и ще отвлече вниманието от челото ви. 6. И на последно място - формата на веждите . Освен да рамкират окото, те илюзорно могат да направят челото ни да изглежда по-голямо или по-малко. Ако искате по-малко чело, подчертавайте веждите си в естествената им форма, като изрисувате с 1-2 мм повече в горната им част. Така по милиметър оттук и там челото става по-малко, наистина. Сподели:", "date": "2018.08.04", "title": "Шест трика, с които да прикриете голямото чело"}
{"url": "https://pik.bg/%D0%B2-%D1%80%D1%83%D0%B6%D0%B8%D0%BD%D1%86%D0%B8-%D1%81%D1%82%D0%B0%D1%80%D1%82%D0%B8%D1%80%D0%B0%D1%85%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D1%81%D0%BD%D0%B8%D0%BC%D0%BA%D0%B0-news770716.html", "text": "Лицата на български национални герои от Възраждането до наши дни от известно време гледат хората във видинското село Ружинци от стената на автобусната спирка, съобщава „Конкурент“. Инициативата  е продиктувана от необходимостта за връщане към корените и българското, обясняват авторите на идеята. „Искаме да възвърнем родното и да го направим модерно, да възбудим интереса към патриотизма и към нашите забравени герои! Предстои довършване и на другата част на спирката“, заяви Иво Иванов, един от авторите на проекта. Снимка: Конкурент.бг Сподели:", "date": "2018.08.04", "title": "В Ружинци стартираха патриотична инициатива (СНИМКА)"}
{"url": "https://pik.bg/%D0%BA%D0%BE%D0%B9-%D1%89%D0%B5-%D0%B5-%D1%81%D1%8A%D0%BF%D0%B5%D1%80%D0%BD%D0%B8%D0%BA%D1%8A%D1%82-%D0%BD%D0%B0-%D0%B3%D1%80%D0%B8%D1%88%D0%BE-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D1%82%D0%BE%D1%80%D0%BE%D0%BD%D1%82%D0%BE-news770671.html", "text": "Световният номер 6 Григор Димитров ще срещне германеца Петер Гойовчик или испанеца Фернандо Вердаско в първия си мач на турнира от сериите Мастърс в Торонто, съобщава БГНЕС. Григор е поставен под номер пет в основната схема и почива в първия кръг, като ще чака изхода от двубоя между Гойовчик и Вердаско, за да научи първия си съперник. Хасковлията не е играл нито веднъж срещу германеца до този момент, а в баланса си с опитния Вердаско има две победи и три загуби. Жребият на Димитров не е лек, тъй като при успех в откриващия си мач, той ще срещне един измежду 10-ия поставен Давид Гофен, Милош Раонич, Марко Чекинато и Франсис Тиафо. Водачът в схемата Рафаел Надал започва срещу Джаред Доналдсън или Беноа Пер, докато миналогодишният шампион и втора поставен Александър Зверев ще се изправи срещу Давид Ферер или квалификант в първия си мач. Световният номер 2 Роджър Федерер пропуска надпреварата. Сподели:", "date": "2018.08.04", "title": "Кой ще е съперникът на Гришо на турнира в Торонто"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%B1%D0%B8%D0%B2%D1%88%D0%B5-%D1%83%D1%87%D0%B8%D0%BB%D0%B8%D1%89%D0%B5-%D0%BA%D1%80%D0%B0%D0%B9-%D0%B2%D1%80%D0%B0%D1%86%D0%B0-%D0%BF%D1%80%D0%B5%D0%B4-%D1%80%D1%83%D1%85%D0%B2%D0%B0%D0%BD%D0%B5-%D1%81%D0%BD%D0%B8%D0%BC%D0%BA%D0%B8-news770663.html", "text": "Жителите на квартал Медковец край Враца предупредиха, че бившото училище се руши и е опасно за здравето на хората, съобщава „Конкурент“. Най-застрашени от бившето школо са децата, които играят в двора и край руините от някогашното просветно средище. Преди повече от 10 години имотът е бил продаден от тогавашната общинска управа на частен предприемач, който имал намерение да събори сградата и на нейно място да издигне съвременен билдинг. Световната финансова криза от 2009 година обаче изпепелила бизнес начинанията и досега бившето училище се руши. Дворът му е обрасъл с храсти и дървета, което помага на местните хлапета да си мислят, че са в джунглата. Лошото е, че според местните, те се крият зад порутените стени. Въпрос на време е в района да се случи нещастие, твърдят местните, които са сигнализирали до „Конкурент“. Снимки:Конкурент.бг Сподели:", "date": "2018.08.04", "title": "Опасно! Бивше училище край Враца пред рухване (СНИМКИ)"}
{"url": "https://pik.bg/%D1%83%D0%B4%D0%B0%D1%80%D0%B8%D1%85%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B8%D1%81%D1%82%D0%B8-%D0%BD%D0%B0-%D1%82%D1%8E%D1%82%D1%8E%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-news770724.html", "text": "Служители на реда иззеха голямо количество контрабанден тютюн във врачанско село, съобщава Булнюз, като се позовава на информация от полицията. Според данните, на 3 август (петък) са били извършени три спецоперации срещу разпространяването на контрабанден тютюн във врачанското село Сираково. Една от тях била проведена в частен дом, обитаван от 55-годишния В.Т.. Там били открити и иззети общо 380 къса цигари без български акцизен бандерол. Служителите на реда претърсили и 71-годишния Ц.К. от Враца, у когото намерили 60 къса нелегални цигари. Проверка била извършена и в дома на 51-годишния Ц.Щ.. Установеният контрабанден тютюн бил с общо тегло 1,85 кг. По случаите е образувана преписка. Сподели:", "date": "2018.08.04", "title": "Удариха контрабандисти на тютюн във врачанско село"}
{"url": "https://pik.bg/%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81%D1%82%D0%B0%D0%BD%D0%B0-%D0%BD%D0%B0-37-%D1%81%D0%BD%D0%B8%D0%BC%D0%BA%D0%B8-news770725.html", "text": "Сватба с принц, нов живот на 3500 мили отвъд Атлантика и изцяло нова кариера като херцогиня – изминалата година бе доста натоварена за Меган Маркъл. Американската актриса, която се омъжи за британския престолонаследник принц Хари, днес навършва 37 години, припомня БГНЕС. Плановете за рождения й ден наистина са големи, но не включват бляскаво парти в двореца, съобщава „Дейли мейл”. Вместо това херцогинята на Съсекс ще прекара деня на сватбата на един от най-старите и близки приятели на съпруга си – Чарли ван Щтраубензее, който ще се ожени за дългогодишната си приятелка Дейзи Дженкс на церемония в Чърт, графство Съри. Хари е кум на младоженеца, затова ще е доста зает с изпълнението на официалните си ангажименти, така че Меган вероятно ще се забавлява с принц Уилям, съпругата му Катрин и бившите съученици на съпруга си. Сподели:", "date": "2018.08.04", "title": "Меган Маркъл стана на 37 (СНИМКИ)"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%B8%D1%82%D0%B5-%D0%BF%D0%BE%D0%B3%D1%83%D0%B1%D0%B5%D0%BD%D0%B0-%D0%BE%D1%82-news770723.html", "text": "Учени от САЩ и Великобритания установиха, че древната цивилизация на маите вероятно е загинала в резултат на продължителна голяма суша, съобщи Сайънс алърт. Известно е, че през 9-и век цивилизацията на маите била в упадък, свързан с бързо намаляване на населението, обезлюдяване на градове и разрушаване на системи за водоснабдяване. Учените предложиха няколко хипотези, които обясняват изчезването на цивилизацията на маите с недостиг на плодородни земи и питейна вода, епидемии или завоевания на други народи от Централна Америка, съобщава БТА. Били изследвани наслагвания в езерото Чичанчанаб на полуостров Юкатан, за да се изясни какъв бил климатът през епохата на цивилизацията на маите. При продължителна суша обемите вода в езерото вероятно значително са намалели и в резултат са се образували съдържащи вода кристали гипс. Учените констатирали, че от началото на 9-и век до началото на 11-и век валежите намалели със 70 на сто. Сушата съвпаднала с началото на Средновековния климатичен оптимум, известен също като Средновековен топъл период - епоха, която се характеризира с относително топъл климат в северното полукълбо, предизвикан от увеличаване на слънчевата активност и намаляване на вулканичните изригвания. Сподели:", "date": "2018.08.04", "title": "РАЗКРИТИЕ! Цивилизацията на маите погубена от..."}
{"url": "https://pik.bg/%D1%81%D1%83%D0%BF%D0%B5%D1%80-%D0%BD%D0%BE%D0%B2%D0%B8%D0%BD%D0%B0-%D0%BF%D1%80%D0%BE%D1%84-%D1%80%D0%B0%D1%87%D0%B5%D0%B2-%D1%81-%D0%B3%D0%BE%D1%80%D0%B5%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B0%D0%B2%D0%B3%D1%83%D1%81%D1%82---%D1%89%D0%B5-%D0%B1%D1%8A%D0%B4%D0%B5-%D0%BC%D0%BD%D0%BE%D0%B3%D0%BE-%D1%82%D0%BE%D0%BF%D0%BB%D0%BE-%D0%B8-%D1%81%D1%83%D1%85%D0%BE-news770785.html", "text": "Очакваме август месец да бъде с 1 градус по-топъл от обичайното. Това каза пред \"Фокус\" климатологът и преподавател по синоптичен анализ и синоптична климатология в Геолого-географския факултет на Софийския университет „Св. Климент Охридски“ проф. Георги Рачев. „Ще се радваме на страшно много слънце и значително по-сух климат. Имайте предвид, че август е най-сухия месец в цялата година. Температурите ще са нормални и малко по-високи от нормалното“, заяви той. Килматологът добави, че в момента температурата на водата на българското Черноморие е твърдо над 25 градуса като по обяд тя достига 26-27 градуса. „Колкото по-топла става водата, толкова по-малко разтворен кислород има в нея. След няколко дни, когато температурата на морската вода продължи да се повишава, в Черно море ще настъпи цъфтежът на планктона. Водата ще стане малко по-мътна. В резултат на това рязко ще спадне количеството на разтворен кислород във водата и ще чакаме септември, октомври месец, когато отново ще падне температурата и морето ще върне нормалното си кислородно съдържание. Това се случва във всички водни басейни по света“, обясни проф. Рачев. Сподели:", "date": "2018.08.04", "title": "СУПЕР НОВИНА! Проф. Рачев с гореща прогноза за август - ще бъде много топло и сухо"}
{"url": "https://pik.bg/%D0%BC%D0%B5%D1%80%D0%BA%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B1%D1%80%D0%BE%D1%8F-%D0%BD%D0%B0-%D1%82%D1%83%D1%80%D0%B8%D1%81%D1%82%D0%B8%D1%82%D0%B5-%D0%B2-%D0%B4%D1%83%D0%B1%D1%80%D0%BE%D0%B2%D0%BD%D0%B8%D0%BA-news770729.html", "text": "Хърватският град Дубровник, обявен за част от световното културно наследство от ЮНЕСКО е заплашен да бъде претоварен от туристите, пристигащи в него ежедневно, съобщава „Ройтерс“, цитирана от „Фокус“ Между януари и юни близо 280 000 туристи от 188 круизни екскурзии са посетили 800-годишния град. Миналата година над 749 000 души слязоха от 539 круизни кораба, закотвени в пристанището на Дубровник. Миналата година ЮНЕСКО предупреди, че статута на града е заплашен заради твърде многото туристи „по отношение на устойчивия капацитет на града“. През 2017 г. градските власти въведоха плана „Уважавай града“, целящ ограничаването на броя туристи от круизните екскурзии в Стария град. „Проектът започна да дава резултати през този туристически сезон и можем да видим подобрения в качеството на приемане на гостите от круизни кораби и по-малко тълпи“, коментира Сандра Милович, служител в туристическата асоциация в Дубровник. Тя допълни, че броят на така наречените стационарни гости също се увеличава през 2018 г. Според официални данни, повече от 4,2 милиона души са прекарали поне една нощ в Дубровник от началото на 2018 г., което е с 14% повече за същия период през  миналата година. Сподели:", "date": "2018.08.04", "title": "Мерки! Ограничават броя на туристите в Дубровник"}
{"url": "https://pik.bg/20-%D0%B0%D0%BA%D1%82%D0%B0-%D0%B8-36-%D1%84%D0%B8%D1%88%D0%B0-%D0%B7%D0%B0-%D0%B4%D0%B5%D0%BD-%D0%BF%D1%80%D0%B8-%D1%88%D0%B5%D1%81%D1%82-%D1%81%D0%BF%D0%B5%D1%86%D0%B0%D0%BA%D1%86%D0%B8%D0%B8-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news770728.html", "text": "На територията на област Враца на 3 август (петък) са проведени 6 специализирани полицейски операции за установяване на малолетни и непълнолетни в и около нощните питейни заведения, съобщава „Конкурент“, като се позовава на информация от полицията във Враца. Униформените са извършили проверки за наличие на стоки без акцизен бандерол, както и дейности за повишаване чувството за сигурност на гражданите, противодействие на битовата престъпност, кражби на животни, от частни домове и превантивни мерки срещу престъпления от всякакъв вид. За ден са проверени 146 лица и 62 моторни превозни средства. Съставени са 20 акта и 36 фиша. Сподели:", "date": "2018.08.04", "title": "20 акта и 36 фиша за ден при шест спецакции във Врачанско"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81-%D0%BF%D0%B8%D1%81%D0%BC%D0%BE-%D0%B4%D0%BE-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-news770733.html", "text": "От Държавния департамент на САЩ обявиха, че са доставили писмо от президента Доналд Тръмп до лидера на Северна Корея Ким Чен Ун, предаде „Франс Прес“, цитирана от „Фокус“ Прессекретарят на Държавния департамент Хедър Науърт разясни, че държавният секретар Майк Помпео е предал лично писмото на севернокорейския министър-председател Ли Йон Хо по време на Форума за регионална сигурност в Сингапур. Сподели:", "date": "2018.08.04", "title": "Доналд Тръмп с писмо до Ким Чен Ун"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%B8%D0%B2-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%B5%D1%84%D0%B8%D0%BA%D0%B0%D1%81%D0%B5%D0%BD-%D0%BF%D1%80%D0%BE%D1%82%D0%B8%D0%B2%D0%BE%D1%80%D0%B0%D0%BA%D0%BE%D0%B2-%D0%BF%D1%80%D0%B5%D0%BF%D0%B0%D1%80%D0%B0%D1%82-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-news770738.html", "text": "Нов противораков препарат, който преустановява растежа на тумори и не предизвиква сериозен страничен ефект, разработиха учени от Университета Монаш в Мелбърн, съобщи Лента, цитирана от Дарик. Молекули в състава на препарата потискат активността на протеините КАТ6А и КАТ6В, която се усилва в раковите клетки. Резултатите от доклинични изпитания показаха, че изключването на кодиращ протеина КАТ6А ген увеличи продължителността на живота на мишки, засегнати от лимфом. В дадения случай се нарушава клетъчният цикъл на раковите клетки и се преустановява деленето им. Това довежда поразените от болестта клетки до състояние на клетъчен сън, а след това до своеобразна клетъчна кома, от която те не излизат. При това препаратът не засяга здравите тъкани, за разлика от други видове химиотерапия. По мнението на учените от Австралия, новата терапия може да се използва срещу левкемия, чернодробен рак и глиобластом и е ефикасна за предотвратяване на рецидиви на рак. Сподели:", "date": "2018.08.04", "title": "Голям пробив! Създадоха ефикасен противораков препарат в Австралия"}
{"url": "https://pik.bg/%D0%BF%D1%8A%D0%BB%D0%BD%D0%BE-%D0%BC%D1%8A%D0%BB%D1%87%D0%B0%D0%BD%D0%B8%D0%B5-%D0%BA%D1%80%D0%B8%D1%8F%D1%82-%D0%BB%D0%B8-%D0%BD%D0%B5%D1%89%D0%BE-%D0%BC%D0%B2%D1%80-%D0%B8-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5---%D1%86%D1%8F%D0%BB-%D0%B4%D0%B5%D0%BD-%D0%BE%D1%80%D0%B3%D0%B0%D0%BD%D0%B8%D1%82-news770815.html", "text": "Пореден гаф сътвориха МВР и прокуратурата по отношение на ареста на Димитър Желязков-Митьо Очите. Несебърският бос беше арестуван в Истанбул от турската полиция заедно с бившия депутат от ДПС Несрин Узун и общинаря от БСП Бенчо Бенчев, станал известен с \"Ролс-Ройс\"-а си за 200 000 евро, за което съобщи първо ПИК. Първоначално родните власти изпуснаха Митьо Очите и той необезпокоявано напусна страната. Въпреки това турската полиция оправи бакиите на родното МВР и мигновено задържа Димитър Желязков в хотел в Истанбул. Последвалите действия на вътрешното министерство и прокуратурата обаче няма как да бъдат оправдани. Цял ден медиите в страната научават от различни източници, но не и официални, че заедно с Очите има още две влиятелни фигури, които са арестувани. . От МВР и прокуратурата обаче не промълвиха и дума за случилото се в Истанбул и оставиха информационната завеса над случая. Крият ли нещо и защо не съобщават имената на политиците, замесени в случая, които изплуваха така или иначе? Едва ли нещо може да оправдае заспалите действия на полицията, които най-малкото можеше да дадат един брифинг, в който да разкрият имената на всички лица, задържани при операцията в Турция. Медиите и обществото дори щяха да са доволни и на едно прессъобщение по електронната поща. Но може би всички в МВР са излезли в лятна ваканция и няма нито едно отговорно лице, което да опровергае или да потвърди информациите за останалите арестувани в Истанбул? Добре, че поне в прокуратурата не се крият от медиите и говорителят на Сотир Цацаров, въпреки че е в отпуск, вдига телефона си и отговаря на въпроси, доколкото е запозната изобщо с действията на органите на реда, които са от съвсем друго естество и беше редно за тях да отговаря някой от МВР. Нелепо звучат и обясненията, че днес е събота и е почивен ден. Все пак в случая говорим за ареста на едни от най-знаковите лица в България - крайно време е компетентните институции да излязат и да разсеят информационната мъгла. Или съмнението у хората относно ефективността им ще си остане още дълго. Сподели:", "date": "2018.08.04", "title": "ПЪЛНО МЪЛЧАНИЕ! Крият ли нещо МВР и прокуратурата по случая с Митьо Очите - цял ден органите на реда не разкриват имената на замесени политици в скандалната афера"}
{"url": "https://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D1%83%D1%87%D0%B0%D1%81%D1%82%D0%BD%D0%B8%D1%86%D0%B8%D1%82%D0%B5-%D0%B2-%D1%81%D0%B5%D0%B4%D0%BC%D0%B8%D1%8F-%D0%B3%D0%BE%D0%B4%D0%B8%D1%88%D0%B5%D0%BD-%D1%84%D0%BE%D1%80%D1%83%D0%BC-%D0%BD%D0%B0-%D0%B4%D1%83%D0%BD%D0%B0%D0%B2%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-news770679.html", "text": "Започна регистрацията на участниците в Седмия годишен форум на Стратегията на ЕС за Дунавския регион. Вече са регистрирани първите от тях. Форумът ще се проведе на 18 и 19 октомври в гр. София и се очаква да бъде посетено от над 500 участници от страни от региона на р. Дунав – министри, представители на националните, регионалните и местните администрации, представители на различни институции, бизнеса, академичния и неправителствения сектор. Участие в събитието ще вземат трима еврокомисари – по регионална политика Корина Крецу, по образование, култура, младеж и спорт г-н Тибор Наврачич и по цифрова икономика и цифрово общество Мария Габриел, както и председателят на Комисията по регионално развитие в Европейския парламент Искра Михайлова. Регистрацията за форума ще бъде отворена до 17 октомври, като при запълване на местата, може да бъде затворена по-рано. Тя се извършва чрез специално създаден за събитието уеб сайт - www.7danube-forum-sofia.eu, в който са поместени новини, снимки и друга полезна информация. Форумът се провежда в рамките на Българското председателство на Дунавската стратегия и се организира от Министерството на регионалното развитие и благоустройството в партньорство с Европейската комисия. Във фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите продукти и услуги, и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността на макрорегионалните стратегии с оглед постигане общите цели на ЕС, както и тяхното бъдеще след 2020 г. Преди официалното откриване на форума ще се проведе среща на министрите от Дунавския регион с ресор туризъм, които се очаква да приемат заключителен документ, фокусиран върху туризма и културното наследство и създаване на общи туристически продукти. България пое ротационното председателство на Дунавската стратегия през месец октомври 2017 г., като през първата половина на тази година беше проведена серия от работни срещи. Българското председателство постави във фокуса на своите приоритети избора на нова координационна структура, която да подкрепя изпълнението и управлението на Дунавската стратегия, подобряването на популярността и атрактивността на Дунавския регион, както и създаването на свързаност и допълване между съществуващите инструменти, политики и програми на национално и европейско ниво. Сподели:", "date": "2018.08.04", "title": "Започна регистрацията на участниците в Седмия годишен форум на Дунавската стратегия"}
{"url": "https://pik.bg/5-%D0%BD%D0%B5%D1%89%D0%B0-%D0%B2-%D1%81%D0%B5%D0%BA%D1%81%D0%B0-%D0%BF%D0%BE-%D0%BA%D0%BE%D0%B8%D1%82%D0%BE-%D1%81%D0%B0-%D0%BB%D1%83%D0%B4%D0%B8-%D0%B6%D0%B5%D0%BD%D0%B8%D1%82%D0%B5-news770735.html", "text": "Водещи психолози разкриха, че само между 10 до 20% от жените изпитват спонтанно желание за секс. При мъжете нещата не стоя така - това явление се появява при над 70% от представителите на силния пол. Когато става въпрос за секс, желанията на мъжете и жените определено се различават. За по-голямата част от силния пол това е чисто и просто физически акт и няма чак такава емоция – при жените главната е тя – емоцията. Романтика, свещи, цветя са само част от дългия списък, които предразполагат нежния пол. Мъже, говорете мили неща на половинките си. Едно „Колко си красива“! върши чудесна работа. Жените полудяват, когато се обърне повече внимание на милувките, целувките и прегръдките преди секса. Не е задължително това да продължава часове, но ако искате половинката ви да полудее, колкото по-дълго, толкова по-добре. Сексуален акт, който трае между 3-5 минути – едва ли ще е много задоволителен за една жена. Затова е важна и играта преди това, но на някои момичета им е нужно повече време, за да се отпуснат. Бъдете търпеливи и издръжливи и им помогнете това изживяване да е наистина хубаво. Както при мъжете, така и при жените личната хигиена е много важна. В комбинация с добра физическа форма ще бъдете много по-привлекателни. Жените са луди по целувките. Мъжете, които умеят да с целуват със сигурност са много по-харесвани. Сподели:", "date": "2018.08.04", "title": "5 неща в секса, по които са луди жените"}
{"url": "https://pik.bg/%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%B9%D0%BE-%D0%BF%D0%BE%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B7%D0%B0%D0%BF%D0%B0%D0%B7%D0%B8-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%BD%D0%B0%D1%82%D0%B8%D1%81%D0%BA-%D0%B2%D1%8A%D1%80%D1%85%D1%83-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news770736.html", "text": "Държавният секретар на САЩ Майк Помпейо призова международната общност да продължи да поддържа дипломатическия и икономически натиск върху Северна Корея докато Пхенян не се откаже от ядрените си оръжия, предаде Франс прес. На срещи в рамките на форума на Асоциацията на държавите от Югоизточна Азия (АСЕАН) \"настоях колко важно е да се запази дипломатическият и икономически натиск върху Северна Корея с цел постигане на окончателна и напълно проверена денуклеаризация, за каквато се ангажира КНДР\", заяви Помпейо. \"Ясно е, че нашите партньори и съюзници в АСЕАН знаят колко важна е денуклеаризацията на Северна Корея за собствената им сигурност\", добави той. Ето защо \"им препоръчах строго да прилагат всички санкции, включително пълното прекратяване на незаконни прехвърляния на петрол от кораб на кораб\" за доставки в Северна Корея, заяви Помпейо. Той по-конкретно разкритикува Русия, като спомена информации, че тя продължава да търгува със севернокорейци и да предлага работа на експатрирани севернокорейски работници, които са важен източник на приходи за режима в Пхенян. \"Това би било нарушение на резолюциите на Съвета за сигурност на ООН и всякакво нарушение ще се приеме много сериозно от САЩ\", каза Помпейо и заяви, че ще обсъди въпроса с Москва. Сподели:", "date": "2018.08.04", "title": "Майк Помпейо поиска да се запази икономически натиск върху Северна Корея"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B0%D0%BD-%D0%BD%D0%B5%D0%B4%D1%8F%D0%BB%D0%BA%D0%BE%D0%B2-%D1%81-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8-%D0%BC%D0%B5%D1%80%D1%86%D0%B5%D0%B4%D0%B5%D1%81-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news770704.html", "text": "Музикантът от „Ку-ку бенд“ Цветан Недялков е почитател на старите, но сигурни автомобили, видяха фотографите на „Ретро“. Китаристът от доста време се вози в мерцедес тип министерски, но не от новите за по няколко десетки хиляди левове, а от класическите големи лимузини, които предлагат супер луксозно изживяване за пътниците. Въпросният модел преди години беше любим на най-важните държавници у нас, докато не подмениха автопарка си с нови, но и не толкова комфортни и огромни немски возила. По всичко личи, че Недялков е класик и въпреки високата си заплата не се решава да смени колата си с нещо по-ново и модерно. „Често сме го питали защо не си купи някоя по-нова и по-хубава кола. Има и по-икономични, този модел много гориво харчат. Той обаче е твърд, че не иска да си смени колата. Това според него били едни от най-здравите модели на марката и с нищо не можел да сравни возенето – досущ като в луксозна яхта. Обичал да се шегува, че се вози в министерски мерцедес, много по-хубав и от този на Слави Трифонов. С днешна дата обаче въпросните министерски возила се ползват вече от чиновници, въпреки че харчат доста гориво. Сподели:", "date": "2018.08.04", "title": "САМО В ПИК И \"РЕТРО\"! Цветан Недялков с министерски мерцедес (ПАПАРАШКИ СНИМКИ)"}
{"url": "https://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B1%D0%B8%D0%B2%D1%88-%D0%B4%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%B4%D0%BF%D1%81-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0%D0%B5%D0%B4%D0%BD%D0%BE-%D1%81-%D0%BE%D1%87%D0%B8%D1%82%D0%B5-%D0%B8-%D0%BE%D0%B1%D1%89%D0%B8%D0%BD%D0%B0%D1%80%D1%8F-%D1%81-%D1%80%D0%BE%D0%BB%D1%81-%D1%80%D0%BE%D0%B9%D1%81-%D0%B0-%D0%B2-%D0%B8%D1%81%D1%82-news770813.html", "text": "Бившият депутат от ДПС Несрин Узун е заловен в Истанбул заедно с Митьо Очите,предава Брейкинг.бг. Освен че бе два мандата народен представител от партията на Доган, Узун е дългогодишен кмет на бургаската община Руен. Ексдепутатът е задържан в хотел „Рамада“ в Истанбул заедно с Очите и общинаря от БСП Бенчо Бенчев, известен като социалистът с „Ролс Ройс“ за 200 000 долара. Желязков, Бенчев и Узун са арестувани в 3 часа през нощта при спецакция на турската полиция в хотел „Рамада“. Заедно с тях има още няколко българи, предполагаеми охранители на несебърския бос. Днес премиерът Борисов обяви, че правителството и главният прокурор Сотир Цацаров са използвали всички техни контакти в Турция за ареста на Очите. Лично турският вътрешен министър се ангажирал със случая. Очите избягал първо в Гърция, но след като му излязла европейската заповед за арест се е прехвърлил в Истанбул. Предполага се, че социалистът с лимузината му е помогнал да избяга от България. Сподели:", "date": "2018.08.04", "title": "НОВИ РАЗКРИТИЯ! Бивш депутат от ДПС арестуван заедно с Очите и общинаря с \"Ролс-Ройс\"-а в Истанбул"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B2-%D0%B0%D1%80%D0%B5%D1%81%D1%82%D0%B0-%D0%B8-%D0%BF%D0%B5%D1%82%D0%B8%D0%BC%D0%B0%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BE%D1%82-%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D0%BC%D0%B8%D1%82-news770821.html", "text": "Спецсъдът остави за постоянно в ареста и петимата задържани при спецакцията в Бургас и региона на 2 август сутринта. Решението беше взето на закрито заседание. Първоначално бяха задържани 19 души. Прокуратурата обаче поиска зад решетките да останат едва петима. Останалите са освободени или се издирвани, предаде Нова ТВ. Според обвинението арестуваните са част от организираната престъпна група на Димитър Желязков – Митьо Очите. Митьо Очите беше задържан в хотел в Истанбул през нощта в петък срещу събота. С него са били бившият депутат Несрин Узун и заместник-председателят на общинския съвет на Бургас Бенчо Бенчев. Издадена е европейска заповед за издирване на другия участник в групата Калоян Колев, както и на общинаря от Несебър - Пейко Янков. Предстои България да направи искане за екстрадиция за Митьо Очите. То ще се гледа от съд в Турция, казаха прокурорите по делото Евгения Стоянова и Калин Близнаков. Сподели:", "date": "2018.08.04", "title": "ОТ ПОСЛЕДНИТЕ МИНУТИ! Оставиха за постоянно в ареста и петимата задържани от групата на Митьо Очите"}
{"url": "https://pik.bg/%D0%B2-%D0%B1%D0%B0%D0%BD%D1%81%D0%BA%D0%BE-%D0%B7%D0%B0%D0%BF%D0%BE%D1%87%D0%B2%D0%B0-21-%D0%B8%D1%8F%D1%82-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%B4%D0%B6%D0%B0%D0%B7-%D1%84%D0%B5%D1%81%D1%82%D0%B8%D0%B2%D0%B0%D0%BB-news770747.html", "text": "В Банско тази вечер започва 21-ият Международен Джаз фестивал, който ще продължи до 11-и август. В курортния град ще се изявят джаз групи и изпълнители от Сърбия, Италия, Украйна, Германия, Белгия и Китай. Част от звездите на сцената ще бъдат певицата Киара Панкалди, саксофонистът Дмитрий Баевски и британската поп джаз формация \"Мат Бианко\". Официалното откриване на джазфеста ще се състои на площад \"Никола Вапцаров\" от 19:00 ч. с концерт на Петя Буюклиева и Биг бенд Благоевград. Сподели:", "date": "2018.08.04", "title": "В Банско започва 21-ият Международен Джаз фестивал"}
{"url": "https://pik.bg/%D1%81-%D0%B1%D0%BB%D0%B8%D0%B7%D0%BE-40-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%B7%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82%D0%B0-%D0%B2-%D0%BE%D0%B1%D0%BB%D0%B0%D1%81%D1%82-%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-news770742.html", "text": "Питейната вода за домакинствата в област Велико Търново поскъпна с 39% и от 1 август новата цена вече е 2,45 лева за кубически метър. Цената на питейната вода за битови нужди в региона не беше променяна от 2010 година, съобщи БНР. Сега поскъпването е с 69 стотинки за кубически метър. За новата цена и качеството на водоснабдителната услуга великотърновци коментираха: \"Не ме притеснява, но това е системно и лека-полека се усеща. ВиК-аварии скоро не съм виждал\". \"Въобще не ме притеснява, то всичко му се вдигат цените, вече го приемаме за нормално. Иначе за качеството - като сложиш в съда, отдолу си има някакви утайки\". \"Не е много добро, водата е много твърда\". \"Доволен съм от качеството на водата, хубава е за пиене, няма хлор\". Според бизнес плана на водоснабдителното дружество, до 2021 година се предвиждат инвестиции в публични активи за над 12 милиона лева. Сподели:", "date": "2018.08.04", "title": "С близо 40% поскъпна водата за домакинствата в област Велико Търново"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D0%B1%D0%BE%D1%82%D0%B0%D0%BD%D0%B8%D1%87%D0%B5%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%BA%D1%80%D0%B0%D0%B9-%D1%80%D0%B0%D0%B7%D0%B3%D1%80%D0%B0%D0%B4-news770740.html", "text": "Малка ботаническа градина е открита в местността \"Боаза\" край Разград, съобщиха от областната администрация. На площ от 4 дка са засадени над 60 вида дървета и над 100 вида храсти. Достъпът до демонстрационния парк е свободен. Всеки може да дойде да види как се развиват различните видове растителност. Мястото е подходящо за запознаване на деца с това как се отглеждат дървета и цветя. Според управителя на фирмата, създала градината - Божинел Христов, който е и председател на Асоциацията на професионалните озеленители в България, това са важни знания и умения за подрастващите в глобалния свят на климатични изменения, посочват от областната администрация. Сподели:", "date": "2018.08.04", "title": "Откриха нова ботаническа градина край Разград"}
{"url": "https://pik.bg/%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%BE-%D1%87%D0%B8%D0%BB%D0%B8-%D0%B7%D0%B0%D0%B1%D1%80%D0%B0%D0%BD%D0%B8-%D1%81%D1%8A%D1%81-%D0%B7%D0%B0%D0%BA%D0%BE%D0%BD-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%BD%D0%B0%D0%B9%D0%BB%D0%BE%D0%BD%D0%BE%D0%B2%D0%B8-%D1%82%D0%BE%D1%80%D0%B1%D0%B8%D1%87%D0%BA%D0%B8-news770681.html", "text": "Чили стана първата държава в Южна Америка, която забрани със закон найлоновите торбички за търговска употреба, съобщава „Би Би Си“, цитирани от БТВ. Новото законодателство, одобрено от Конгреса и подписано от президента Себастиан Пинера, предвижда две години гратисен период на по-малките търговски обекти да се адаптират към новите изисквания. За супермаркетите и големите търговски вериги периодът е шест месеца. Междувременно на всеки от клиентите им ще бъдат позволени по максимум две найлонови торбички, в които да носят покупките си. Магазините, които нарушават забраната, ще бъдат глобявани с 370 долара. Според властите, целта на новите мерки е да се помогне на Чили да се изчисти от вредните за околната среда пластмасови отпадъци. Сподели:", "date": "2018.08.04", "title": "Екологично! Чили забрани със закон употребата на найлонови торбички"}
{"url": "https://pik.bg/%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%BB%D0%B5%D0%B4-%D0%BF%D0%BE%D1%80%D0%BD%D0%BE%D1%82%D0%BE-%D0%B1%D0%B8%D0%B2%D1%88%D0%B8%D1%8F%D1%82-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B9%D0%BE%D1%80%D0%B4%D0%B0%D0%BD-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%B0%D0%BD%D0%B4%D0%B6%D0%B5%D0%BB%D0%B8%D0%BD-news770687.html", "text": "Партньорът от домашното секс филмче на плеймейтката Анджелина – Йордан Йорданов е ял шамари и ритници на Слънчев Бряг, след като предложил приятелката си срещу заплащане, съобщава \"ЛайфОнлайн.бг\". Според информацията бившият футболист отнесъл не малко удари, след които позорно избягал. Причина за свадата между Йордан и мъжката компания била плеймейтката Анджелина. Данчо разпращал смс-и, с които предлагал приятелката си Анджелина срещу заплащане. Източникът твърди, че Ангелина Атанасова си нямала и най-бегла представа, че половинката й се изживява като нейн сводник. След тази случка от миналата седмица, скандалната плеймейтка е скъсала всякакви отношения с бития си любовник и се отдала на забавления в морския курорт. Данчо и Анджелина добиха национална популярност след като показаха на света как правят секс. За целта те не използваха сайтовете за възрастни, а социалната платформа Инстаграм. В рамките на 30-тина секунди жадните за слава младежи показват почти всичко, което умеят. След около два часа те изтриха видео материалите и нелепо се оправдаха, че профилите им били „хакнати“, а зложелатели качили резилните кадри. Заснетото обаче не остана самотно в мрежата, след няколко дни в сайт с филми за възрастни се появи Нецензурните клипове все още се въртят в интернет и трупат стотици хиляди гледания. Сподели:", "date": "2018.08.04", "title": "СЕКС СКАНДАЛ! След порното: Бившият футболист Йордан Йорданов предложи плеймейтката Анджелина срещу заплащане"}
{"url": "https://pik.bg/%D0%B8%D0%B7%D1%82%D1%8A%D0%BA%D0%BD%D0%B0%D1%82-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D1%81%D1%8A%D0%B7%D0%B4%D0%B0%D0%B2%D0%B0-%D0%BD%D0%BE%D0%B2%D0%BE-%D0%BB%D1%8F%D0%B2%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news770739.html", "text": "Един от най-изтъкнатите политици в левия спектър в Германия Сара Вагенкнехт поставя началото на ново движение, имащо за цел по думите й да подобри влошаващите се позиции на левицата във федералната република. Новината обаче се посреща със скептицизъм, предаде БТА. Движението на Вагенкнехт, наречено \"Изправи се!\" (Aufstehen), днес откри своя страница в интернет, а официалното му начало ще бъде поставено следващия месец. \"Нашата цел, разбира се, са други политически мнозинства, както и ново правителство със социален дневен ред\", заяви тя. В Германия има три партии, които като цяло са смятани за леви: Германската социалдемократическа партия, Зелените и Лявата партия, от която е и Вагенкнехт. Заедно обаче те не могат да постигнат парламентарно мнозинство и също така между тях има сериозни различия. Вагенкнехт, която е член на ръководството на парламентарната група на Лявата партия, се ползва с репутация на спорна фигура дори и в собствената си политическа сила заради това, че зае скептична позиция по отношение на миграцията. Сподели:", "date": "2018.08.04", "title": "Изтъкнат германски политик създава ново ляво движение в Германия"}
{"url": "https://pik.bg/%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D0%BC%D0%BE%D1%80%D0%B5%D1%82%D0%BE-%D0%B5-%D0%BD%D0%B0%D0%B9-%D0%BE%D0%BF%D0%B0%D1%81%D0%BD%D0%BE-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-news770748.html", "text": "През август морето е най-опасно, предупредиха спасители, предаде БНТ. Това е периодът, в който се появява така нареченото мъртво вълнение и големите вълни, които завличат къпещите се навътре. Наистина морето е опасно през най-отпускарския месец на годината. Все пак Илинден мина, а с този ден и рисковете се увеличават. В момента има по-голямо вълнение и се очаква да се появи и мъртво течение. Ето защо спасителите предупреждават за по-голямо внимание при влизането в морето. Въпреки силните дъждове, които валят почти през цялото лято, качеството на водата не се е променило. Показателите са добри, дори и за плажовете, които през минали години пробите са показвали замърсяване на водата. Сподели:", "date": "2018.08.04", "title": "Спасители предупреждават: Морето е най-опасно през август"}
{"url": "https://pik.bg/%D0%B2%D0%B5%D1%87%D0%BD%D0%B8%D1%8F%D1%82-%D0%B2%D1%8A%D0%BF%D1%80%D0%BE%D1%81-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B4%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D0%BC%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D0%BF%D0%B0%D1%80%D1%82%D0%BD%D1%8C%D0%BE%D1%80-%D0%B7%D0%B0-%D0%B1%D0%B8%D0%B2%D1%88%D0%B8%D1%82%D0%B5-news770750.html", "text": "Всяка жена, която започва нова връзка, се изправя пред дилема – трябва ли да разказва пред новия партньор за бившите си? Трябва ли да бъде честна в това отношение? Много често искреността може да предизвика размисли и в крайна сметка да разстрои мъжа до нея, пише тялото.бг. Сравнението по правило предизвиква безпокойствие. Това допринася не толкова за изграждането на честно партньорство, колкото за създаването на атмосфера на борба – победа или загуба в конкуренцията, казва семейният терапевт Вячеслав Москвичев пред psychologies. В нашата култура темата за конкуренцията е много разпространена. Но по-често се появява на работното място, в семейството искаме топлина, чувството, че сме ценни сами по себе си, че не е нужно да доказваме нищо. Защо да е важно да говорим за минали преживявания? Какви са надеждите за нашата искреност? В нашия живот има много различни събития и не сме длъжни, когато прекрачваме прага с нов мъж до себе си, да му разпечатаме цялата си автобиография. Хубаво е двойките да имат малко тайни, но ако не ви питат и вие не разказвате за миналите си връзки – това лъжа ли е? Ако новият партньор се интересува от миналите ви отношения е полезно да обсъдите защо се интересува. Може би той иска да знае заради какво сте се разделили и да избегне същите грешки, допълва Москвичев. И не по-малко важно е как да се говори за тези взаимоотношения, така че да не се наранят и двамата. Вниманието и загрижеността към другия са не по-малко важни за двойката, отколкото честността. Сподели:", "date": "2018.08.04", "title": "Вечният въпрос: Трябва ли да разказваме на новия партньор за бившите?"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B0%D0%BA%D1%86%D0%B8%D1%8F%D1%82%D0%B0-%D0%BF%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%BB%D0%B8%D1%87%D0%BD%D0%BE-%D1%82%D1%83%D1%80%D1%81%D0%BA%D0%B8%D1%8F%D1%82-%D0%BC%D0%B8-news770726.html", "text": "Димитър Желязков – Очите е бил задържан за един час в Истанбул снощи. Лично турският министър се е включил в акцията. Това съобщи премиерът Бойко Борисов от ГПУ „Малко Търново”, цитиран от БТВ. „Митьо Очите все още не е екстрадиран, сега се подготвят документите“, допълни премиерът. Арестът е станал около 03:00 часа тази нощ в хотел, съобщиха по-рано от специализираната прокуратура, откъдето допълниха, че Желязков е преминал границата Гърция – Турция в четвъртък и благодарение на светкавичната реакция на турските власти е бил задържан. Димитър Желязков беше официално обявен за издирване от Интерпол преди дни, след като при специализирана акция в Бургас бяха задържани общо 19 души, за които се смята, че са близки до него. Сподели:", "date": "2018.08.04", "title": "ЕКСКЛУЗИВНО В ПИК! Бойко Борисов за акцията по задържането на Митьо Очите: Лично турският министър се е включил в операцията"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BA%D0%B8%D1%82%D0%B0%D0%B9-%D0%BE%D0%B1%D1%8F%D0%B2%D0%B8-%D1%87%D0%B5-%D0%BE%D1%82%D0%B3%D0%BE%D0%B2%D0%BE%D1%80%D1%8A%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B5-%D0%B1%D0%B8%D0%BB-%D0%B7%D0%B0%D0%B4-news770673.html", "text": "Министърът на външните работи на Китай и член на Държавния съвет Ван И заяви, че отговорът на Пекин към американските търговски санкции е бил нужен и основателен, предава „Ройтерс“, цитирана от „Фокус“ В кулоарите на конференцията на Асоциацията на страните от Югоизточна Азия (ACEAH), на която присъства и държавният секретар Майк Помпео, Ван коментира, че САЩ налагат военен натиск върху държави в региона, включително и Китай. Думите на първия дипломат на Китай идват само ден, след като Пекин обяви ответни мита върху американски стоки на стойност 60 милиарда долара. Сподели:", "date": "2018.08.04", "title": "Външният министър на Китай обяви, че отговорът на американските търговски санкции е бил задължителен"}
{"url": "https://pik.bg/%D1%88%D0%B0%D1%88-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B0-%D0%B7%D0%B0%D0%B4%D0%B8%D0%B3%D0%BD%D0%B0-%D0%BA%D0%BE%D0%BB%D0%B0-%D1%80%D0%B0%D0%B7%D0%BC%D0%B0%D0%B7%D0%B0-%D1%8F-%D0%B4%D0%BE-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D0%B0%D1%80%D0%B0-news770665.html", "text": "Пловдивчанка задигна колата на неин приятел и катастрофира с нея до Централна гара. Дамата успяло ловко, без знанието на пловдивчанина, да вземе ключовете за маздата му, съобщава \"Трафик Нюз\". Екшънът се разиграл в понеделник през нощта. Без да се усети потърпевшият, ключовете за автомобила му били „свити”. Маздата била паркирана пред пловдивски хотел, до Четвърто районно. Дамата потеглила с возилото, но малко по-късно катастрофирала с него. През това време приятел на потърпевшия му се обадил, че колата му е шофирана от мадама, която я е блъснала. Само за няколко минути пловдивчанинът бил на мястото на инцидента и видял возилото си размазано. Жената била задържана в районното, а мъжът подал жалба срещу нея на следващия ден. Работата по случая продължава. Сподели:", "date": "2018.08.04", "title": "ШАШ! Пловдивчанка задигна кола, размаза я до Централна гара"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BA%D0%BE%D0%BB%D0%B0-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D1%81%D0%B3%D1%80%D0%B0%D0%B4%D0%B0-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%B8%D0%B7%D0%B1%D1%8F%D0%B3%D0%B0-%D1%81%D0%BD%D0%B8%D0%BC%D0%BA%D0%B0-news770715.html", "text": "Кола се вряза в баничарница в центъра на Благоевград, съобщи БТВ . На мястото на инцидента веднага е пристигнала полиция. Шофьорът обаче е успял за избяга. Свидетел разказва, че шофьорът ударил друга кола и със страшна скорост се е врязал в баничарницата. Според полицията, младо момиче е направило опит да поеме вината за случилото се върху себе си. Снимка: БТВ Сподели:", "date": "2018.08.04", "title": "Екшън в центъра на Благоевград! Кола се вряза в сграда. Шофьорът избяга (СНИМКА)"}
{"url": "https://pik.bg/%D0%B2%D1%8A%D0%BF%D1%80%D0%B5%D0%BA%D0%B8-%D0%B1%D0%B5%D0%B4%D1%81%D1%82%D0%B2%D0%B8%D0%B5%D1%82%D0%BE-%D1%81%D1%8A%D0%B1%D0%BE%D1%80%D1%8A%D1%82-%D0%B2-%D0%B7%D0%B0%D0%B1%D1%8A%D1%80%D0%B4%D0%BE-%D0%BE%D1%81%D1%82%D0%B0%D0%B2%D0%B0---%D0%BA%D0%BC%D0%B5%D1%82%D1%8A%D1%82-%D0%BB%D0%B8%D1%87%D0%BD%D0%BE-%D1%80%D0%B0%D0%B7%D1%87%D0%B8%D1%81%D1%82%D0%B2%D0%B0-%D0%BF%D1%8A%D1%82%D1%8F-news770707.html", "text": "Частичното бедствие положение в Чепеларе остава. Въпреки това село Забърдо очаква хиляди туристи на традиционния родов събор тази вечер, съобщава БТВ. Според кмета на населеното място Валентин Черпоков пътят към Забърдо не е опасен. Общинският кризисен щаб обаче е на друго мнение – бедствената ситуация остава и  всеки, който ползва пътя, поема риск на своя отговорност. Малко преди 09:30 часа тази сутрин  кметът лично започва разчистване на падналите камъни и обяви, че ако трябва ще остане на мястото до довечера. Кризисният щаб и общинският кмет обаче са на друго мнение. Според кмета на Чепеларе Славка Чакърова всеки, който преминава през опасното свлачище, сам поема риск за живота си. Според експерти от Кризисния щаб мястото на срутището е изключително опасно. Най-рано в понеделник ще започне обрушването на скалите над пътя. Сподели:", "date": "2018.08.04", "title": "Въпреки бедствието! Съборът в Забърдо остава - кметът лично разчиства пътя"}
{"url": "https://pik.bg/%D0%B0%D0%BD%D1%82%D1%8A%D0%BD%D0%B8-%D0%B8%D0%B2%D0%B0%D0%BD%D0%BE%D0%B2-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D0%BD%D0%B0-%D0%B5%D0%B2%D1%80%D0%BE-2018-%D0%BF%D0%BE-%D0%BF%D0%BB%D1%83%D0%B2%D0%BD%D0%B8-%D1%81%D0%BF%D0%BE%D1%80%D1%82%D0%BE%D0%B2%D0%B5-%D0%B2-%D0%B3%D0%BB%D0%B0%D0%B7%D0%B3%D0%BE%D1%83-news770712.html", "text": "Най-добрият роден състезател по плувни спортове в момента Антъни Иванов ще стартира в първия полуфинал на световното първенство, което се провежда в Глазгоу, съобщава БТВ. Българинът се класира, след като в сериите на 200 метра бътерфлай даде време от 1:56.33 минути. Резултатът на Иванов е негово лично постижение за годината. С него той се нареди седми след четирите пресявки. Иванов, който е осми в света при мъжете и трети при юношите, трябва да застане отново на ръба на басейна в Глазгоу след 19:30 ч. днес и ще се бори за място във финала. Сподели:", "date": "2018.08.04", "title": "Антъни Иванов на полуфинал на Евро 2018 по плувни спортове в Глазгоу"}
{"url": "https://pik.bg/%D0%B2-%D1%8E%D0%B3%D0%BE%D0%B7%D0%B0%D0%BF%D0%B0%D0%B4%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B2%D0%B8%D1%88%D0%B5%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D0%BF%D0%BE%D0%B6%D0%B0%D1%80%D0%B8-news770711.html", "text": "С повишаване на температурите се покачва и опасността от пожари у нас. В Югозападна България, където миналата година огънят унищожи хиляди декари гори, имат готовност да реагират при сигнал, съобщава БТВ. В Мечкул, Стара Кресна, Ощава и Влахи помнят опустошителния пожар от миналото лято. Два големи пожара унищожиха над 14 000 декара гора. Година по-късно част от терена е почистен и залесен. Надеждите са до 2020 г., с помощта на проект за залесяване на нови гори, млади дръвчета да заменят изгорелите, но ще минат години преди гората да изглежда постарому. Девет камери следят района. Пожарната прави учения за бързо реагиране при горски пожари. „Най-важното нещо за нас, пожарната, е осигуряването на вода в зоната на пожара. Това е най- тежката задача, която може да се реализира при един горски пожар. Преодоляването на денивелацията е от особена важност”, коментира Красимир Шотеров от Главна дирекция „Пожарна безопасност и защита на населението”. Той добави, че е доказано, че повечето горски пожари са следствие от човешка небрежност. Сподели:", "date": "2018.08.04", "title": "В Югозападна България в готовност заради повишена опасност от пожари"}
{"url": "https://pik.bg/%D0%BF%D0%BE%D0%BC%D0%BE%D0%B3%D0%BD%D0%B5%D1%82%D0%B5-23-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B8%D0%B2%D0%B0%D0%B9%D0%BB%D0%BE-%D0%B8%D0%B7%D1%87%D0%B5%D0%B7%D0%BD%D0%B0-%D0%B1%D0%B5%D0%B7%D1%81%D0%BB%D0%B5%D0%B4%D0%BD%D0%BE-%D0%B2-%D0%B1%D1%83%D1%80%D0%B3%D0%B0%D1%81-%D1%81%D0%BD%D0%B8%D0%BC%D0%BA%D0%B0-news770721.html", "text": "Млад мъж е в неизвестност от два дни, след като пристигнал в Бургас с приятелка, която обаче го зарязала без пари и сам. Това съобщават близки на момчето, които от няколко дни не могат да се свържат с него. 23-годишният Ивайло е трябвало вчера на обяд да пристигне в Слънчев бряг при своя позната, но това така и не се случило. Младежът е видян за последно в Морската градина на Бургас и на Централния плаж.Това е информацията, която негови близки публикуваха в социалните мрежи с апел към бургазлии да помогнат, съобщава \"Флагман\". пише неговата приятелка Михаела. Ако сте виждали Ивайло или имате информация за местонахождението му в момента се свържете с приятелите му на тел. 0876 95 11 04 или в подайте сигнал в най-близкото Районно управление на полицията, или на спешния тел. 112. Сподели:", "date": "2018.08.04", "title": "ПОМОГНЕТЕ! 23-годишният Ивайло изчезна безследно в Бургас! (СНИМКА)"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%B4%D1%80%D0%B0%D0%BC%D0%B0-%D1%80%D1%83%D0%BC%D0%B5%D0%BD-%D1%83%D0%B3%D1%80%D0%B8%D0%BD%D1%81%D0%BA%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D0%B6%D0%B8%D0%B2%D0%BE%D1%82%D0%B0-%D1%81%D0%B8---%D1%81%D0%BC%D1%8A%D1%80%D1%82%D1%82%D0%B0-%D0%BD-news770526.html", "text": "Водещият на \"Господари на ефира\" Румен Угринско наскоро трябваше да празнува 15 години семейно съжителство със съпругата си Биляна, но трагично събитие промени плановете им. Актьорът загуби брат си Антонио и изпадна в тежка депресия, от която го измъкнаха колегите му от шоуто за гафове. \"Случи се внезапно за всички нас. Много тежко го преживях. Такова нещо трудно се преодолява. Никога няма да забравя брат си, винаги ще го обичам и една част от мен ще страда за него\", проговори Угрински за загубата на най-близкия си човек. В продължение на две седмици Румен не води \"Господари на ефира\", въпреки че приятелите го посъветвали веднага да се върне на работа, за да може да се оттърси по-лесно от неприятните мисли. \"Но нямаше как да работя, защото не можех да си контролирам емоциите. Още не мога да приема, че брат ми го няма. Много ми липсва, много. Аз съм най-малкият от тримата брат\", разкрива още Угрински в интервю за \"Лов Стайл\". Сподели:", "date": "2018.08.04", "title": "НЕВЕРОЯТНА ДРАМА! Румен Угрински проговори за най-голямата трагедия в живота си - смъртта на брат му"}
{"url": "https://pik.bg/%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B2-%D0%BA%D1%8C%D0%BE%D0%BB%D0%BD-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%B8-%D0%BE%D1%82-%D1%82%D0%BE%D0%B2%D0%B0%D1%80%D0%B5%D0%BD-%D0%B2%D0%BB%D0%B0%D0%BA-news770732.html", "text": "Двама млади мъже са загинали, след като тази сутрин били блъснати от товарен влак в района на кьолнска жп гара, съобщи германската полиция. Трети е в критично състояние, предаде ДПА. Двамата загинали са на възраст 20 и 21 години. Оцелелият е 21-годишен. По първоначални данни от разследването тримата се намирали на релсите на гара \"Еренфелд\" - недалеч от центъра на Кьолн в западна посока - когато били блъснати от влака. Засега не е ясно какво са правили там, съобщава БТА. Единият от загиналите е починал на местопроизшествието, а 21-годишният е бил откаран в болница, където по-късно издъхнал от раните си. Полицията разглежда инцидента като нещастен случай. Сподели:", "date": "2018.08.04", "title": "Двама души загинаха в Кьолн, прегазени от товарен влак"}
{"url": "https://pik.bg/%D1%81%D0%B5%D0%BA%D1%80%D0%B5%D1%82%D0%BD%D0%BE-%D0%B4%D0%BE%D0%BA%D0%BB%D0%B0%D0%B4-%D0%BD%D0%B0-%D0%BE%D0%BE%D0%BD-%D1%81%D0%BE%D1%87%D0%B8-%D1%87%D0%B5-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D0%B8-%D1%80%D0%B0%D0%BA%D0%B5%D1%82%D0%BD%D0%B0%D1%82%D0%B0-%D1%81%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B8-news770640.html", "text": "Според секретен доклад на ООН Северна Корея не е спряла ядрената и ракетната си програми, предава „Ройтерс“, цитирана от „Фокус“ Шестмесечният доклад на независими експерти, които наблюдават изпълнението на наложените от САЩ санкции, бе представен в секретариата на Съвета за сигурност на Северна Корея късно в петък. \"Северна Корея не е спряла своите ядрени програми и програми за противоракетна отбрана и продължи да се противопоставя на резолюциите на Съвета за сигурност чрез огромно увеличаване на незаконния трансфер на петролни продукти от кораб на кораб, както и чрез прехвърляне на въглища в морето през 2018 г.\" пишат експертите в доклада от 149 страници. Севернокорейската мисия в Организацията на обединените нации отказва да коментира доклада. В доклада на ООН се казва, че Северна Корея си сътрудничи военно със Сирия и се опитва да продаде оръжие на йеменските хути. Пхенян също е нарушил забраната за износ на стоки, като е изнасял стоки за повече от 100 милиона долара в периода между октомври 2017 г. и март 2018 г. в Китай, Гана, Индия, Мексико, Шри Ланка, Тайланд, Турция и Уругвай. Докладът идва на фона, на предложението на Русия и Китай до Съвета за сигурност да се обсъди облекчаване на санкциите, след като президентът на САЩ Доналд Тръмп и севернокорейският лидер Ким Чен Ун се срещнаха за първи път през юни и Ким обеща да работи за денуклеаризация. Съединените щати и други членове на съвета заявиха, че трябва да има стриктно изпълнение на санкциите, докато Пхенян предприеме реални действия. Сподели:", "date": "2018.08.04", "title": "СЕКРЕТНО! Доклад на ООН сочи, че Северна Корея продължава ядрената и ракетната си програми"}
{"url": "https://pik.bg/%D1%82%D0%B5%D0%B6%D1%8A%D0%BA-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B2%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%85%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news770746.html", "text": "Два лекомоторни самолета се сблъскаха днес в окръг Сучава, Северна Румъния, предаде информационният сайт „Зиаре”, цитиран от БТА. Инцидентът е станал по време на тренировъчен полет. Един от пилотите е загинал, съобщи Инспекторатът за извънредни ситуации в Сучава. Вторият пилот е изваден от самолета и е стабилизиран. Летците участвали в тренировъчни полети преди началото на авиошоу с международно участие на летище \"Щефан Велики\" в Сучава. Представители на окръжната администрация водят разследване около обстоятелствата на инцидента, а авиошоуто бе отменено. Сподели:", "date": "2018.08.04", "title": "Тежък инцидент! Два самолета се сблъскаха в Румъния"}
{"url": "https://pik.bg/%D0%BA%D1%80%D0%B8%D0%B7%D0%B0%D1%82%D0%B0-%D1%81%D0%B5-%D0%B7%D0%B0%D0%B4%D1%8A%D0%BB%D0%B1%D0%BE%D1%87%D0%B0%D0%B2%D0%B0-%D1%85%D0%B0%D1%88%D0%B8%D0%BC-%D1%82%D0%B0%D1%87%D0%B8-%D0%BF%D0%BE%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8-%D0%BE%D1%89%D0%B5-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%BA%D1%8A%D0%BC-%D0%BA%D0%BE%D1%81%D0%BE%D0%B2%D0%BE-news770627.html", "text": "македонската електронна медия Радио „Свободна Европа“, цитирана от \"Фокус\". Президентът на Косово Хашим Тачи заяви в петък, че на преговорите в Брюксел ще предложи на Сърбия историческото искане на албанците от Прешево, Буяновац и Медведжа да се присъединят към Косово, дори и да е наясно, че ще му бъде отказано, предава На въпрос какво ще се случи ако на поредната среща със сръбския президент Александър Вучич на масата бъде поставено предложение за размяна на Прешеската долина за Северно Косово, Тачи заяви, че е наясно с „решимостта и непроменливостта“ на сръбския държавен глава, когато става въпрос за Косово. Той смята, че евентуалният мирен договор подразбира корекция на границите по мирен път и това няма да значи отваряне на Кутията на Пандора и няма да предизвика ефекта на доминото. Сподели:", "date": "2018.08.04", "title": "КРИЗАТА СЕ ЗАДЪЛБОЧАВА! Хашим Тачи поиска да присъедини още територии към Косово"}
{"url": "https://pik.bg/%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news770610.html", "text": "македонската електронна медия „А1 Он“, цитирана от \"Фокус\". Европейската комисия реагира на изказването на македонския президент Георги Иванов в четвъртък на Мечкин Камен (Мечи камък), в което той отново потвърди, че не подкрепя договора за името с Гърция, предава Брюксел очаква от всички страни да бъдат конструктивни: „Очакваме от всички политически сили да играят конструктивна роля чрез подкрепа за общата стратегическа цел за европейска интеграция и да осигурят прилагането на договора“, заявиха от ЕК за изказването на Иванов. В изявлението се казва още, че в Гърция и Македония трябва да се свършат още неща, за да се финализира договора и ЕС е готов да ги подкрепи. Във връзка с инцидентите в Крушево, Брюксел призова македонските граждани да изразяват мирно своите позиции. Сподели:", "date": "2018.08.04", "title": "Еврокомисията скочи срещу президента на Македония"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D0%B2%D0%B0%D1%80%D0%B8%D0%B0%D0%BD%D1%82-%D0%B7%D0%B0-%D0%BE%D1%85%D1%80%D0%B0%D0%BD%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%B8-%D0%B4%D0%BE%D0%B1%D1%80%D0%B5-news770741.html", "text": "България е на практика единствената неуязвима от мигранти до този момент. Българският вариант, който приложихме, работи добре и се надявам и в Европа да го споделят. Това заяви министър-председателят Бойко Борисов след инспекция на състоянието на границата в района на Малко Търново. Премиерът отбеляза, че натискът по границата е голям, но контролът е силен, а споразумението с Турция работи много добре. Борисов изтъкна, че над 2500 човека са върнати по страни на произход за близо година. Министър-председателят съобщи, че от понеделник ще бъдат командировани още 40 граничари, както и допълнително 50 души от специалните сили. Предстои да бъдат закупени нови 70 автомобила, след като наскоро бяха получени 180. Граничарите са напълно обезпечени и с необходимото им облекло. „Доволен съм много от усилията, които се полагат. Българите имат храбри и добре подготвени граничари“, заяви премиерът Борисов. Той отбеляза, че има около 200 мигранти в центровете в страната. „Всички спим спокойно и си мислим, че това е даденост, а то не е – дължим го на всички граничари, които денонощно пазят границата“, каза още министър-председателят и добави, че най-изявените ще бъдат наградени. На въпрос за Димитър Желязков, премиерът коментира: „Още вчера се свързахме с турските колеги. Разговаряхме с техния вътрешен министър и час след това беше задържан“. В момента се работи по документите за екстрадиране. Сподели:", "date": "2018.08.04", "title": "Премиерът Борисов: Българският вариант за охрана на границата работи добре"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%BD%D0%B5-%D0%B7%D0%BD%D0%B0%D0%B5%D0%BC-%D0%B7%D0%B0-%D0%B1%D1%8F%D0%BB%D0%BE%D1%82%D0%BE-%D0%B2%D0%B8%D0%BD%D0%BE-news770667.html", "text": "Лятото е сезонът на студените напитки. А какво по-хубаво в горещите нощи от добре охладено качествено бяло вино. Определено любителите на този вид вино, знаят как се консумира. В чест на празника на бялото вино, foodpanda, подбра няколко любопитни факта, които може би не знаете. Бялото вино може да се съчетава и с тежки храни. Освен Новозеландския Совиньон блан, всички други бели сортове, може да бъдат консумирани със сметана, тесто и тежки меса. Белите вина са много разнообразни на аромат и киселинност. Може да усетите лайм, цитруси, слама, стомана подправки и още много други аромати. Доброто бяло вино трябва да е с магазинна цена над 7 лева. Когато правите винена дегустация, винаги се започва от белите вина към червените. Сподели:", "date": "2018.08.04", "title": "Какво не знаем за бялото вино"}
{"url": "https://pik.bg/%D0%BD%D0%B0%D0%BA%D0%B0%D0%B7%D0%B0%D1%85%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D1%81-10-%D0%B1%D0%BE%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%84%D1%82%D0%B8-%D0%B4%D0%B8%D0%B7%D0%B5%D0%BB-news770682.html", "text": "Дизелово гориво под стандарта за страната коства глоба в размер на 10 000 лева за бензиностанция „С.“ в Кърджали. Инспектори от Главна дирекция „Контрол на качеството на течните горива” извършили проверката на търговски обект , намиращ се на булевард „Беломорски”. Служителите взели проби от гориво за дизелови двигатели, които показали отклонения от нормите. В две лаборатории показателят „пламна температура” бил 50.5 оС при норма над 55.0 оС. Това наложило издаване на наказателно постановление от страна на заместник-председателя на Държавната агенция за метрологичен и технически надзор, съобщава\"Родопи24\". След обжалване, съдът потвърди финансовата санкция. Сподели:", "date": "2018.08.04", "title": "Наказаха бензиностанция с 10 бона глоба заради кофти дизел"}
{"url": "https://pik.bg/%D1%81%D0%B0%D1%89-%D0%BE%D0%B1%D0%B5%D1%89%D0%B0%D1%85%D0%B0-%D0%B1%D0%BB%D0%B8%D0%B7%D0%BE-300-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B2-%D1%8E%D0%B3%D0%BE%D0%B8%D0%B7%D1%82%D0%BE%D1%87%D0%BD%D0%B0-%D0%B0%D0%B7%D0%B8%D1%8F-news770683.html", "text": "Държавният секретар на САЩ Майк Помпео обеща страната му да предостави близо 300 милиона долара финансиране на сигурността за Югоизточна Азия, предава „Ройтерс“, цитирана от „Фокус“. Помпео разкри цифрите пред журналисти в кулоарите на срещата на външните министри на 10-членната Асоциация на страните от Югоизточна Азия (ACEAH) и други официални представители от света в Сингапур. „Като част от нашия ангажимент за засилване на регионалната сигурност в индо-тихоокеанския регион, САЩ са щастливи да обявят близо 300 милиона долара ново финансиране за заздравяване на сътрудничеството в областта на сигурността в целия регион“, заяви той. Новата финансова помощ ще засили военноморската сигурност, ще развие хуманитарната помощ, мироопазващите способности и ще контрира „транснационалните заплахи“, добави той. Сподели:", "date": "2018.08.04", "title": "САЩ обещаха близо 300 милиона долара за сигурност в Югоизточна Азия"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D1%82%D0%BE%D0%BD-%D1%80%D0%B0%D0%B4%D0%B8%D1%87%D0%B5%D0%B2-%D1%81%D0%BA%D1%80%D0%B8-%D0%B4%D0%B5%D1%82%D0%B5%D1%82%D0%BE-%D0%BE%D1%82-%D0%B1%D0%B0%D1%89%D0%B0-%D0%BC%D1%83-%D0%B1%D0%BE%D0%B3%D0%BE%D0%BC%D0%B8%D0%BB-%D0%B3%D1%80%D0%BE%D0%B7%D0%B5%D0%B2-news769809.html", "text": "Животът на телевизионната звезда Богомил Грозев привидно изглежда, че е цветя и рози, но в действителност ергенът от Нова телевизия се е оплел като пиле в кълчища покрай развода си с дъщерята на актьора Антон Радичев. Водещият на обедната емисия новини не живее с Кристина Радичева вече близо две години, но тепърва му предстои бракоразводно дело, което, освен присъдените за двете му деца издръжки, може да му струва и проблеми с банката, подсигурила му кредит за къща. От няколко месеца плейбоят върти бурна любов с новата си изгора. Грозев е хлътнал до уши по бизнес дамата Мария Такова. Според пикантните слухове двамата вече са заживели заедно, като дори планирали да минат под венчило. Това обаче няма изгледи да се случи скоро, тъй като законите в страната ни не позволяват многоженството. Макар от 2016 г. да не дели един покрив с Кристина Радичева, документално Богомил Грозев все още се води неин съпруг, разкриват осведомени. Въпреки раздялата, последвала 14-годишния им семеен живот, доскоро телевизионерът не искал да се развежда с бившата си жена, нищо че тя настоявала да официализират края на брака си. Сега в семейството на Антон Радичев палят свещи Богомил Грозев да се ожени за Такова и веднъж  завинаги да го изтрият от живота си. За да се ожени за Мария, новинарят първо ще трябва да разтрогне брака си с Кристина. Актьорът, известен и с прозвището Баба Тонка, настройвал дъщеря си да се съгласи на развод само ако Грозев го освободи от кредита, изтеглен преди години на негово име. Още докато бил с Кристина, Грозев помолил тъст си да му съдейства за огромен заем, с който да построи къща в един от баровските квартали в столицата. Напускайки семейното огнище обаче, Боги Грозев не освободил тъст си от бремето и банковият борч все още се води на негово име. Откакто започнал да се среща с Мария Такова, отношенията между журналиста и все още законната му съпруга се изострили до крайност, коментират запознати. Кристина не одобрявала новата приятелка на Богомил, която е доказана \"нощна птица\" и не излиза от столичните локали. Радичева не искала синът ѝ Теодор да общува с купонджийката, затова ограничила срещите на момчето с баща му. Тео е общото дете на водещия от Нова тв и Кристина, а от предишен брак тя има и дъщеря, която Грозев винаги е приемал като своя. Сподели:", "date": "2018.08.04", "title": "САМО В ПИК И \"РЕТРО\"! Щерката на Антон Радичев скри детето от баща му Богомил Грозев"}
{"url": "https://pik.bg/%D0%B8%D0%BD%D0%B4%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D0%B2%D1%8A%D1%80%D1%85%D1%83-%D0%BD%D1%8F%D0%BA%D0%BE%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8-news770649.html", "text": "Властите в Индия обявиха, че отложените по-високи мита върху някои стоки, внасяни от САЩ, ще влязат в сила на 18 септември, предава „Ройтерс“, цитирана от „Фокус“. Индийското правителство, в отговор на отказа на Вашингтон да изключи страната от новите тарифи, през юни взе решение от 4 август да повиши вносните мита върху някои американски продукти, включително бадеми, лешници и ябълки, след което отложи решението. Представители на Ню Делхи и Вашингтон, включително държавният секретар на САЩ Майк Помпео и министърът на отбраната Джеймс Матис, имат насрочени серия от срещи, включително стратегически преговори с техните индийски колеги през септември за разрешаване на кризата. Сподели:", "date": "2018.08.04", "title": "Индия въвежда санкции върху някои американски стоки"}
{"url": "https://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D1%81%D1%8A%D0%B7%D0%B4%D0%B0%D0%B2%D0%B0-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%BD%D0%BE-%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D0%BD%D0%B5-%D0%BF%D0%BE-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0-news770651.html", "text": "Испания ще създаде централно оперативно командване, което да се занимава с миграцията. Това обяви премиерът на страната Педро Санчес, цитиран от „Асошиайтедт Прес“ и БНР. По думите му новото ведомство ще координира действията на властите, свързани хилядите мигранти, които пристигат всеки месец в страната. Санчес каза, че неговото правителство преговаря с Мароко, откъдето трафиканти транспортират мигранти през Средиземно море. Преговори се водят и с властите на други държави - източници на мигранти. Притокът им към Испания е засилен и поставя властите под напрежение. По данни на ООН през първите пет месеца на тази година в испански териториални води са били спасени 8 150 мигранти. Но от края на май досега - близо 15 000 души, средно по 240 дневно. Така Испания измести Италия като главна цел на устремилите се по море към Европа. Сподели:", "date": "2018.08.04", "title": "Испания създава оперативно командване по миграцията"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D0%BB%D0%B8%D0%BF%D1%81%D0%B2%D0%B0%D1%82-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D1%82%D0%BE%D0%B0%D0%BB%D0%B5%D1%82%D0%BD%D0%B8-news770622.html", "text": "Освен че е неприятна изненада за туристите, липсата на тоалетни се оказва и доходоносна възможност за заведенията. Хората са готови да си купят напитка от заведение, за да използват тоалетната му. Бившите тоалетни отдавна са обрасли в треви и храсти. И са абсолютно недостъпни. София се оказва без достъпни обществени тоалетни през летните месеци. Много от тях не работят, а общинските химически тоалетни са 40 на брой - или една на 30 хиляди столичани, съобщава Би Ти Ви. Сподели:", "date": "2018.08.04", "title": "В София липсват обществени тоалетни"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%B5-%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%B8%D0%BC%D0%B5%D0%BD%D0%B8%D1%86%D0%B8%D1%82%D0%B5-%D0%B4%D0%BD%D0%B5%D1%81-news770650.html", "text": "Православната църква почита на днешния ден паметта на младата християнка Евдокия, съобщава „Трафикнюз“. Света Евдокия живяла в Персия около 363 година. Затова я наричат Персийска. И тя била подложена на мъчения, но не се отказала от християнството. Затова пострадала мъченически. Почитаме и Свети Елевтерий. Той работел в двора на император Максимиан. След предателство бил разкрит, че е християнин и бил посечен с меч. На 4 август почитаме и паметта на 7 безстрашни млади християни. Те смело и с достойнство приели мъченическата смърт. Но не изневерили и не предали своята вяра в Христа. В град Ефес живеели много християни. Някои от тях произхождали от знатни семейства. Други от обикновени. По времето на император Деций започнали кървави и страховити гонения и преследвания над християните. Онези християни, които изпитвали страх, се покланяли на идолите, правели жертвоприношения и техният живот бивал пощаден. Безстрашните християни не се отричали от вярата си. С достойнство понасяли всички изтезания, включително и екзекуция. За да се спасят от гибел много християни напускали своите родни домове и се криели в пещерите в близките околности. През 250 г. сл. Хр. такава била съдбата и на група християни, сред които били 7 момци от Ефес. Войниците на императора открили къде в пещерата са се скрили християните. Затрупали входа й с камъни, за да не могат да избягат. Сред войниците имало и двама християни (Руфим и Теодор), които наслагали до камъните пред пещерата и оловни плочки с имената на мъчениците. От тези плочки след години жителите на Ефес научили важна новина. В пещерата смело станали Христови мъченици Светите 7 отроци от Ефес. Това са Антонин, Маскимилиан, Дионисий, Йоан, Ексакустодиан, Мартиниан и Ямвлих. Евдокия, Евда, Дочка, Донка, Доко, Дочо. Същите имена празнуват своя имен ден и на 1 март, когато почитаме паметта на Света Евдокия Илиополска. Сподели:", "date": "2018.08.04", "title": "ПРАЗНИК Е! Ето кои са имениците днес"}
{"url": "https://pik.bg/%D1%81%D0%B0%D0%BC%D0%BE%D0%BB%D0%B5%D1%82%D1%8A%D1%82-%D1%81-%D1%82%D0%B5%D0%BB%D0%B0%D1%82%D0%B0-%D0%BD%D0%B0-%D1%83%D0%B1%D0%B8%D1%82%D0%B8%D1%82%D0%B5-%D1%80%D1%83%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%BA%D0%B0%D1%86%D0%BD%D0%B0-%D0%B2-%D0%BF%D0%B0%D1%80%D0%B8%D0%B6-news770653.html", "text": "Самолет на авиокомпанията \"Ер Франс\" с телата на убитите в Централноафриканската република (ЦАР) руски журналисти се приземи в Париж. Както съобщава ТАСС, от френската столица с друг полет телата ще бъдат откарани в Москва в нощта на събота срещу неделя. По предварителни данни, на 31 юли журналистите, които пристигнали в ЦАР за снимките на документален филм, били атакувани от 10 души. Нападението било извършено около 6 часа вечерта край Сибут. Според местния чиновник Марселин Йойо, престъпниците са говорили арабски и са носили тюрбани. Според една от версиите, руснаците може да са станали обект на грабеж. В ЦАР от няколко години се води кървав междурелигиозен конфликт. Съобщава се още, че журналистите са носели в себе си около 8500 долара. Сподели:", "date": "2018.08.04", "title": "Самолетът с телата на убитите руски журналисти кацна в Париж"}
{"url": "https://pik.bg/%D1%80%D0%BE%D0%B4%D0%BE%D0%BF%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%B3%D0%B5%D0%BB%D0%B0-%D0%BE%D1%87%D0%B0%D0%BA%D0%B2%D0%B0-%D1%85%D0%B8%D0%BB%D1%8F%D0%B4%D0%B8-%D0%B3%D0%BE%D1%81%D1%82%D0%B8-%D0%B7%D0%B0-%D0%B3%D0%B0%D0%B9%D0%B4%D0%B0%D1%80%D1%81%D0%BA%D0%BE%D1%82%D0%BE-%D0%BD%D0%B0%D0%B4%D1%81%D0%B2%D0%B8%D1%80%D0%B2%D0%B0%D0%BD%D0%B5-news770658.html", "text": "На Илинденските поляни край село Гела днес започва 16-ото Гайдарско надсвирване, съобщава БНР. На традиционния събор се очакват хиляди гости и изпълнители на гайда от цялата страна, както и от чужбина, каза кметът на село Широка лъка Васил Седянков. \"Както винаги от 10:30 ч. е откриването. В 11:00 часа започва конкурсната програма. Записването е в деня на участието.  С 5-членно жури с председател акад. Милчо Василев\", заяви Седянков. Сподели:", "date": "2018.08.04", "title": "Родопското село Гела очаква хиляди гости за Гайдарското надсвирване"}
{"url": "https://pik.bg/%D0%B3%D0%B0%D1%81%D1%82%D0%B0%D1%80%D0%B1%D0%B0%D0%B9%D1%82%D0%B5%D1%80%D0%B8-%D1%81-%D1%83%D1%81%D0%BB%D0%BE%D0%B2%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D1%81%D0%B5%D0%B3%D0%BD%D0%B0%D0%BB%D0%B8-%D0%BD%D0%B0-%D0%BD%D0%B0%D1%88-%D0%BF%D0%BE%D0%BB%D0%B8%D1%86%D0%B0%D0%B9-news770624.html", "text": "Гастарбайтер е ударил граничен полицай на граничния пункт „Капитан Андреево“,  съобщи БНР. Нападателят и неговия спътник с двойно гражданство - турско и френско, се ядосали от дългото чакане. Двамата мъже на 25 и 28 години са били обвинени в нарушаване на обществения ред и причиняване на телесна повреда. Сключили са споразумение със съда в Свиленград по бързото производство. Единият е получил условна присъда от година и половина с 3-годишен изпитателен срок, а другият - 1 година условно с изпитателен срок от 3 години. Сподели:", "date": "2018.08.04", "title": "Гастарбайтери с условни присъди, след като посегнали на наш полицай"}
{"url": "https://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%BE%D0%B3%D1%80%D0%BE%D0%BC%D0%BD%D0%B0-%D0%BF%D1%8F%D1%81%D1%8A%D1%87%D0%BD%D0%B0-%D0%B1%D1%83%D1%80%D1%8F-%D0%BC%D0%B8%D0%BD%D0%B0-%D0%BF%D1%80%D0%B5%D0%B7-%D0%B0%D1%80%D0%B8%D0%B7%D0%BE%D0%BD%D0%B0-%D0%B2%D0%B8%D0%B4%D0%B5%D0%BE-news770539.html", "text": "Стена от пясък, достигаща почти 3 километра на височина, мина през района на град Финикс. За известно време бяха спрени полетите на летището, а 30 хиляди души останаха без ток, съобщава AZ Central. Съобщава се и за паднали дървета, повредени автомобили и отнесени покриви. В Аризона наричат пясъчните бури \"хабуб\", което е арабска дума, използвана от жителите на Судан за големите пясъчни бури там. Такива бури не са необичайни за Аризона между средата на юни и средата на септември. Впечатляващи кадри от голяма пясъчна буря в американския щат Аризона. Сподели:", "date": "2018.08.04", "title": "УЖАСЯВАЩО! Огромна пясъчна буря мина през Аризона (ВИДЕО)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D1%80%D0%B0%D1%87%D0%BA%D0%BE%D0%B2-%D0%B7%D0%B0%D1%80%D0%B0%D0%B1%D0%BE%D1%82%D0%B2%D0%B0-%D0%BF%D0%BE-120-%D0%BB%D0%B2-%D0%BD%D0%B0-%D0%B4%D0%B5%D0%BD-news770694.html", "text": "Още когато започнал сериалът, малкият Митко, който е син на Рачков и главната сценаристка на сериала Христина Апостолова, попитал пастрока си Евтим Милошев дали не може и той да участва във филма. От години Милошев и Апостолова живеят на семейни начала, като Митко живее с тях заедно с природения си брат Пепи. Милошев осъществи желанието на доведения си син и позволи на Христина да напише роля, специално за него. Така чаровното хлапе, мечтата на което е като порасне да стане актьор, стана тв звезда с ролята на Коко - сина на сестра Жекова. Покрай славата, която го връхлетя, малкият Рачков беше на косъм да се сбогува с екранните си изяви. Заради влошените му оценки в училище Христина снижи до миминум изявите на детето си в петия сезон. Митко обаче си взе поука и напълни бележника с отлични оценки. Затова и тази есен ще гледаме по-често Коко до екранната му майка Марта Вачкова. Като поощрение за добрите оценки, с които завършил, Евтим Милошев зарадвал доведения си син с новината, че от новия сезон вече ще получава хонорар, наравно с останалите актьори. На снимачен ден синът на Рачков ще заработва по 120 лева надница. Любопитното е, че със същия хонорар с дебют в поредицата ще се отчете и брат му Петър. От двамата обаче баткото Митко ще бъде далеч по-добре платен, тъй като от старта на шестия сезон в средата на юли той е ангажиран със снимки всеки ден. Простата аритметика показва, че само за две седмици малкият Рачков вече си е изкарал поне 1500 лева. Освен, че има актьорска дарба, Рачков-младши се оказал и спестовник. Заявил на майка си, че няма да харчи нито лев от първите си спечелени пари, а ще си ги спестява. Сподели:", "date": "2018.08.04", "title": "САМО В ПИК И \"РЕТРО\"! Синът на Рачков заработва по 120 лв. на ден"}
{"url": "https://pik.bg/%D0%B8-%D1%81%D0%BB%D0%B5%D0%B4-%D1%82%D1%80%D0%B5%D1%82%D0%BE%D1%82%D0%BE-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-%D0%BE%D1%81%D1%82%D0%B0%D0%BD%D0%B0%D1%85%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8-news770635.html", "text": "733 деца са приети в столичните училища на третото класиране след седми клас. Въпреки това все още има над 900 свободни места. Графикът за подаване на документи за четвърто класиране ще изготвят директорите на училища. Екатерина Атанасова е майка на бъдещ осмокласник. Тя коментира пред БНТ, че са изчакали второ класиране, защото са нямали нямахме избор. \"Трябваше да се запишем, защото щяхме да си загубим мястото. Мина третото класиране, оказа се, че в нашето желано училище има още две места, които ще чакаме септември месец. Всички очакват децата да са зрели. Е на 14 години - не са зрели. Явно е. Повечето деца учат там, където искат родителите\". Всички, които ще се откажат от сигурното си място и така ще го загубят, е нужно да знаят следното: Ваня Кастрева - началник РУО София-град: \"Трябва първо да изтегли оригиналните си документи от училището, в което е записан, за да представи този оригинал в училището, в което кандидатства. Само да го представи, бих искала да упомена, което му дава възможност да представи този оригинал и в други училища, в които има свободни места. 215 ученици не са приети никъде и след третия етап на класиране. Могат да са спокойни. Свободните места за четвърто класиране са 967, повечето без квоти за прием. Има паралелки с по 1-2 свободни места дори в едни от най-желаните училища в София, сред които Първа и Втора английска гимназия, Френската гимназия, НПМГ и Търговско-банковата гимназия\". Национална търговско-банкова гимназия - 5 места Втора английска езикова гимназия „Томас Джеферсън“ - 2 места 9 френска езикова гимназия „Алфонс дьо Ламартин“ - 3 места Първа английска езикова гимназия - 2 места Национална природо-математическа гимназия - 3 места След трето класиране са закрити 9 паралелки, от които 5 профилирани и 4 професионални. Ваня Кастрева допълни, че са пренасочили 39 ученици от закритите паралелки към други техни последващи желания и в зависимост от техния бал. \"Всички, които все още нямат място в столичните гимназии, трябва да следят сайтовете на желаните училища\". От 3 август до 5 септември директорите са длъжни да организират четвъртото класиране. Сподели:", "date": "2018.08.04", "title": "И след третото класиране останаха свободни места в софийските гимназии"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-18-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D0%B7%D0%B0-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%B5-%D0%BD%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0%D0%B4-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BC%D1%83%D0%B7%D0%B5%D0%B9-news770636.html", "text": "18-годишна британка беше осъдена на най-малко 13 години затвор за това, че планирала нападение срещу Британския музей в Лондон. Тя имала желание да стане джихадистка булка в Сирия, но не успяла, предадоха световните агенции, цитирани от БТА. През юни Сафаа Булар беше призната за виновна в подготвяне на терористични актове, заедно с по-голямата й сестра и майка им. Това беше първият случай на съставена изцяло от жени група, вдъхновена от организацията \"Ислямска държава\". Прокуратурата посочи, че Булар планирала нападение с граната и огнестрелно оръжие, подтикната от по-възрастен от нея боец на \"Ислямска държава\" в Сирия, за когото се надявала да се омъжи. Той бил убит през 2017 г. Съдът заяви, че въпреки младостта си Булар е \"знаела какво върши и е действала с пълно съзнание\". Той я осъди на доживотен затвор - присъда, от която тя ще трябва да излежи най-малко 13 години. През юни по-голямата сестра на Сафаа, Ризлейн Булар, на 22 години, също получи доживотна присъда, като ще трябва да излежи най-малко 16 години в затвора, а майка им, Мина Дич - присъда от 11 години и 9 месеца затвор. Сподели:", "date": "2018.08.04", "title": "Осъдиха 18-годишно момиче за планиране на нападение над Британския музей"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B2%D0%B0%D0%B6%D0%BD%D0%B8%D1%82%D0%B5-28-%D1%81%D0%B8%D0%BC%D0%BF%D1%82%D0%BE%D0%BC%D0%B0-%D0%BD%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F%D1%82%D0%B0-news770257.html", "text": "Депресията е сериозно психологическо заболяване, към което трябва да се отнасяме със сериозност и разбиране. Ново изследване установи, че от 28 различни симптома на депресията, четири са най-показателни. Те са: тъжно настроение, липса на енергия, липса на интерес към живота, забавленията и близките, трудности с концентрацията. Според д-р Еко Фрийд , автор на изследването, депресията е сложна, хетерогенна система от взаимодействащи си симптоми , като един симптом може да причинява друг. Така например безсънието може да е причина за умора, а тя на свой ред причинява проблеми с концентрацията, които ни връщат към безсънието. Сподели:", "date": "2018.08.04", "title": "Вижте кои са най-важните 28 симптома на депресията!"}
{"url": "https://pik.bg/%D0%B1%D0%B0%D1%80%D1%81%D0%B0-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%87%D0%B5-%D0%BA%D1%83%D0%BF%D1%83%D0%B2%D0%B0-%D0%B0%D1%80%D1%82%D1%83%D1%80%D0%BE-%D0%B2%D0%B8%D0%B4%D0%B0%D0%BB-news770689.html", "text": "\"Барселона\" ще сключи сделка за привличането на Артуро Видал от \"Байерн\" Мюнхен. С това се похвалиха каталунците на своя официален сайт. Очаква се в близките дни 31-годишният чилиец да пристигне в Барселона, където да премине медицински прегледи, да подпише официален договор и да бъде представен на специална церемония пред феновете. „Футболен клуб \"Барселона\" и футболен клуб \"Байерн\" Мюнхен постигнаха споразумение за трансфера на играча Артуро Видал. Споразумението е за следващите 3 години и ще бъде сключено, след като играчът бъде подложен на медицински прегледи в близките дни. Скоро след това футболен клуб \"Барселона\" ще информира всички относно пристигането на футболиста чрез специална церемония по представянето му\", се казва с съобщението. Видал има солидна кариера в Европа, а от 2015 г. носи фланелката на \"Байерн\" Мюнхен. Преди това  халфът е играл в \"Ювентус\", \"Байер\" Леверкузен и чилийския \"Коло-коло\". Новото попълнение на \"Барса\" е трикратен шампион на Германия и четирикратен първенец на Италия. Той е четвъртият новопристигнал в каталунския гранд. Преди това каталунците привлякоха Артур Мело (от \"Гремио\"), Клеман Ленгле (от \"Севиля\") и Малком (от \"Бордо\"). Сподели:", "date": "2018.08.04", "title": "\"Барса\" се похвали, че купува Артуро Видал"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BE%D1%82-43-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%BA%D0%BE%D0%BC%D1%88%D0%B8%D0%B8%D1%82%D0%B5-%D0%B2-%D1%82%D1%83%D1%80%D1%86%D0%B8%D1%8F-news770686.html", "text": "Земетресение с магнитуд 4.3 по скалата на Рихтер е регистрирано в централната част на Турция, показва справка на интернет страницата на Европейския средиземноморски сеизмологичен център (EMSC). Земетресението е регистрирано в 10:19 часа на дълбочина от 15 км. Епицентърът е на 14 км югозападно от град Андърън и на 99 км североизточно от град Адана. Няма данни за жертви и материални щети. Сподели:", "date": "2018.08.04", "title": "Земетресение от 4,3 по Рихтер разлюля комшиите в Турция"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%81%D0%BF%D0%B8%D0%BF%D0%B0%D1%85%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news770684.html", "text": "Обявеният за общодържавно и европейско издирване несебърски наркобос Димитъp Желязков - Очите е бил арестуван в Истанбул, научи ПИК от източници от прокуратурата. От там потвърдиха, че залавянето на Очите е станало след съвместна операция на българските и турските спецслужби. Припомняме, че ПИК съобщи още преди ден, че службите имат информация, че Желязков е избягал в Турция. Вчера властите го пуснаха за издирване в Интерпол, а премиерът Бойко Борисов каза, че ще бъде заловен до дни (ВИЖТЕ В ОЩЕ ПО ТЕМАТА). Сподели:", "date": "2018.08.04", "title": "ИЗВЪНРЕДНО В ПИК! Спипаха Митьо Очите в Истанбул (ОБНОВЕНА)"}
{"url": "https://pik.bg/%D1%81%D0%BC%D1%8A%D1%80%D1%82-%D0%BD%D0%B0-%D0%BF%D1%8A%D1%82%D1%8F-%D0%BC%D0%BE%D1%82%D0%BE%D1%80%D0%B8%D1%81%D1%82-%D1%81%D0%B5-%D1%80%D0%B0%D0%B7%D0%BC%D0%B0%D0%B7%D0%B0-%D0%B2-%D0%B6%D0%B5%D1%81%D1%82%D0%BE%D0%BA-%D1%87%D0%B5%D0%BB%D0%B5%D0%BD-%D1%81%D0%B1%D0%BB%D1%8A%D1%81%D1%8A%D0%BA-news770678.html", "text": "Моторист е загинал при катастрофа на път I-9 в участъка Старо Оряхово - Рудник. Инцидентът е станал вчера, съобщава \"Фокус-Варна\". Според информацията, мотористът е загинал на място при челен сблъсък с автомобил между селата Рудник и Старо Оряхово. Пострадала е и пътничка. Тя е с контузия на крака, но няма опасност за живота ѝ. Сподели:", "date": "2018.08.04", "title": "СМЪРТ НА ПЪТЯ! Моторист се размаза в жесток челен сблъсък"}
{"url": "https://pik.bg/%D0%B2%D0%B0%D0%BC%D0%BF%D0%B8%D1%80-%D0%BE%D1%82-%D0%B3%D1%80%D1%83%D0%B7%D0%B8%D1%8F-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-news770580.html", "text": "Става дума за насекомо което изпива водата от растенията и заради това си е спечелило зловещия прякор. Животното представлява огромна опасност  за насажденията, които и без това са застрашени заради лошите метеорологични условия. По данни на турската медия вампирът е дошъл от Грузия. Вредител, наречен пеперуда-вампир, се появи в Истанбул, написа местният в. Хюриет. Сподели:", "date": "2018.08.04", "title": "Вампир от Грузия се появи в Истанбул"}
{"url": "https://pik.bg/%D0%B3%D1%83%D0%B3%D1%8A%D0%BB-%D1%80%D0%B0%D0%B1%D0%BE%D1%82%D0%B8-%D0%BF%D0%BE-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0%D0%BD%D0%B0-%D1%82%D1%8A%D1%80%D1%81%D0%B0%D1%87%D0%BA%D0%B0-%D0%B7%D0%B0-%D0%BA%D0%B8%D1%82%D0%B0%D0%B9-news770582.html", "text": "Технологичният гигант Гугъл работи по цензурирана търсачка за Китай, съобщава Intercept, позовавайки се на документи на американската компания за вътрешно ползване и няколко източници, запознати със случая. Компанията разработва цензурирана версия на търсачката, която планира да пусне в експлоатация в Китай. Проектът, наречен Dragonfly, е разработван от пролетта на 2017 г. През декември миналата година изпълнителният директор на Гугъл Сундар Пичай се е срещнал с представители на китайското правителство, за да представи идеята на гиганта. Според информацията Гугъл ще разработи ново приложение, което ще отговаря на китайските закони за цензура и ще \"вкарва в \"черен\" списък интернет страници и изрази за човешки права, демокрация, религия и мирни протести\". Работна версия на търсачката вече е представена на правителството на Китай. Финалната версия се очаква да бъде пусната в рамките на следващите девет месеца, ако Гугъл успее да получи одобрението на Китай. През 2010 г. Китай блокира всички сайтове с търсачката на Гугъл, след като компанията обяви, че няма да цензурира търсачката си в страната. Четири години по-късно технологичната компания спря мейл услугата Gmail и уеб браузъра Chrome за китайските потребители. Сподели:", "date": "2018.08.04", "title": "Гугъл работи по цензурирана търсачка за Китай"}
{"url": "https://pik.bg/%D0%B1%D0%B0%D1%80%D1%81%D0%B0-%D0%B8%D1%81%D0%BA%D0%B0-%D0%BE%D1%89%D0%B5-%D1%85%D0%B0%D0%BB%D1%84-%D0%B2%D0%B7%D0%B8%D0%BC%D0%B0-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D0%BC%D0%B5%D1%81%D0%B8-news770585.html", "text": "Барселона продължава да бъде много активен на трансферния пазар. След като привлече Артур, каталунците прилапаха и Артуро Видал, а сега са хвърлили поглед и ва аржентинския полузащитник Евер Банега. 30-годишният аржентинец от Севиля е футболистът, с когото Лео Меси се чувства на добре на терена, когато е в тима на „гаучосите“, а това винаги има значение при каталунците. Сподели:", "date": "2018.08.04", "title": "Барса иска още халф, взима приятел на Меси"}
{"url": "https://pik.bg/%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B8-%D0%BF%D1%80%D0%B5%D0%BD%D0%B0%D1%81%D1%8F%D1%82-%D0%B2%D0%BE%D0%B4%D0%B0-%D0%B7%D0%B0-%D0%BA%D1%80%D0%B0%D0%B2%D0%B8%D1%82%D0%B5-%D0%B2-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B0%D0%BB%D0%BF%D0%B8-news770588.html", "text": "Военни хеликоптери носят вода за стада крави в швейцарските Алпи, предава Нова телевизия. Запасите с вода за животните сериозно намаляват в последните дни заради необичайно горещото време. Акцията в помощ на кравите не е прецедент, а обичайна практика в страната. Очаква се температурите през уикенда да се повишат още повече. Сподели:", "date": "2018.08.04", "title": "Хеликоптери пренасят вода за кравите в Швейцарските Алпи"}
{"url": "https://pik.bg/%D1%83%D1%87%D0%B5%D0%BD%D0%B8-%D0%BF%D1%80%D0%B8%D1%85%D0%B2%D0%B0%D0%BD%D0%B0%D1%85%D0%B0-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D1%80%D0%B0%D0%B4%D0%B8%D0%BE%D1%81%D0%B8%D0%B3%D0%BD%D0%B0%D0%BB-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0-news770584.html", "text": "Вълните са били засечени благодарение на мощния телескоп CHIME (The Canadian Hydrogen Intensity Mapping Experiment).Те са идвали на честота между 400 и 800 мегахерца, което ги превръща във феномен, който може да бъде ключ към разгадаването на събития от преди милиони светлинни години. За първи път учените откриват подобни радиосигнали през 2007 година, а от тогава за засечени над 30 нови. Те се отличават със своята сила и бързото си заглъхване. Последният е кръстен „FRB 180725A” и е уникален с факта, че е засечен в реално време, припомня БТА. Учените все още не знаят откъде идват сигналите, но търсят повтарящ се модел в тях, за да могат да ги проучват. Предположенията са, че те се изпращат от огромна звезда, която не е открита или извънземна форма на живот. Учени от Британска Колумбия, Канада, прихванаха мистериозен радиосигнал, идващ от дълбокия Космос, съобщава „Индипендънт”. Сподели:", "date": "2018.08.04", "title": "Учени прихванаха мистериозен радиосигнал от Космоса"}
{"url": "https://pik.bg/%D0%B5%D1%81-%D1%89%D0%B5-%D1%81%D0%B8-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D1%81-%D0%B8%D1%80%D0%B0%D0%BD-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D1%81%D0%B0%D1%89-news770586.html", "text": "Европейският съюз ще си сътрудничи с Иран въпреки санкциите на Съединените щати. Вашингтон смята да ги поднови от 6 август. Това няма да промени политиката на Брюксел, увери първият дипломат на Евросъюза Федерика Могерини в Сингапур. В града-държава продължава форумът на външните министри от организацията АСЕАН, който е и поле за важни двустранни срещи, предава БНТ. По-малко от два месеца след срещата Тръмп-Ким Чен ун, Сингапур отново може да стане домакин на американско-севернокорейски разговори. Държавният секретар Майк Помпео е на срещата на Асоциацията на държавите от югоизточна Азия или АСЕАН, както и севернокорейският външен министър. Помпео благодари за твърдата политика спрямо Пхенян на фона на съобщенията за производство на ракети от режима на Ким. Също като Съединените щати, Европейският съюз и Китай са ключови партньори на 10-те държави от АСЕАН. Те използваха форума за двустранни срещи, а повишените мита между Китай и Съединените щати беше една от темите. Първият дипломат на Евросъюза и китайският ѝ колега увериха, че двете страни държат на ядрената сделка с Иран от 2015 та, независимо от оттеглянето на Вашингтон от нея. Сподели:", "date": "2018.08.04", "title": "ЕС ще си сътрудничи с Иран въпреки санкциите на САЩ"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D0%B1%D0%BB%D1%8A%D1%81%D1%8A%D0%BA%D1%8A%D1%82-%D0%B3%D0%B5%D1%80%D0%B1-%E2%80%93-%D1%80%D0%B0%D0%B4%D0%B5%D0%B2-%D1%89%D0%B5-%D1%81%D0%B5-%D1%80%D0%B0%D0%B7%D1%80%D0%B0%D0%B7%D0%B8--news770254.html", "text": "Поредна политическа буря разтърси върховете на държавата тези дни и тук дори не говорим за революционната ситуация в Шарково, масовото недоволство и гняв, Меги Дерм в народна носия и всички останали знаци, че България се намира във взривоопасно състояние. Покрай козите и агнетата и трагедията на баба Дора (ако имаше автентична десница, тя трябваше не само да застане на страната на един дребен производител, но и да я издигнат за кандидат-президент) стана ясно, че искрите между ГЕРБ и президента Румен Радев съвсем не са затихнали и е въпрос на време да се разрази истинско торнадо от медийни стрели, интриги и откровени манипулации. Древногръцкият спектакъл на обвинения и ултиматуми започна с едно изявление на Румен Радев. Президентът изкоментира оставките в земеделското министерство покрай кризата в Странджа, но обяви, че това е само начин за отслабване на напрежението, а не за решение на проблема. А след това реши да не остане длъжен и на премиера Бойко Борисов, който само дни преди това се бе тупнал в гърдите, че по време на неговото правителство делът на сивия сектор е спаднал, а при служебния кабинет на Огнян Герджиков е белязал своя пик. \"Служебното правителство остави 1,6 милиарда. Нека да кажат къде са\", остро обяви ген. Радев и припомни, че правителството на Герджиков се нагърби и с мисията да събере просрочени вземания от много години насам. Голи снимки на Цвета Караянчева да беше размахал, едва ли Радев щеше да предизвика толкова гневна и моментална реакция от страна на управляващите. И това с бурята не е моя измислица. Редица сайтове решиха да онагледят сблъсъка с метеорологични сравнения - гръм и трясък, светкавици, гръмотевици, торнадо... Сигурно причината е в хладното и дъждовно лято. То няма как да не влияе и на политическия климат у нас със своето лошо настроение. Само ден по-късно ГЕРБ свикаха тежката артилерия (Теменужка Петкова, Делян Добрев, Тома Биков), за да отговарят на президентските упреци. \"Лъжа!\", изригна триото вкупом и постави на Радев тридневен ултиматум да си оттегли думите или да покаже документи за своите твърдения. Иначе, изхърка заканително Тома Биков, вече ще си имаме и \"господин Лъжа\". В политическите процеси категоричният тон винаги е за предпочитане пред мрънкането. Той създава усещането за увереност, за тайно знание, за спотаена сила, която само чака своя звезден миг, за да се развихри. Но има една малка уловка - трябва да го използваш само когато си сигурен в своите твърдения и знаеш, че никой никога не може да те постави на колене. Тогава шоу-магията се задейства и работи. В случая ГЕРБ избързаха със спецефектите и ролите на \"лошото ченге\" и само ден след техния ултиматум бяха пратени в нокаут. Служебният премиер Огнян Герджиков обяви пред медиите, че Радев не лъже, че неговото правителство наистина е постигнало пробив в сектор \"Енергетика\" и е успяло да събере 1,6 милиарда лева, нещо, което можело лесно да се провери в Министерството на финансите. След това изявление никой не чу нищо повече за ултиматума на ГЕРБ и тези, които го дадоха, предвидливо решиха да се оттеглят в сенките, защото изведнъж въпросът на Радев остана да виси заплашително и силно - къде са парите, къде са тези милиард и половина лева? Въпросът с допълнителните пари в бюджета винаги е бил ахилесовата пета на ГЕРБ. Навремето правителството на така мразената тройна коалиция остави близо 8 милиарда лева бюджетен излишък, които обявилият се за финансов гуру Симеон Дянков успя да прахоса толкова бързо, че се наложи да прибере и 1,5 милиарда лева от бюджета на НЗОК в общия бюджет. Това и до днес е най-големият фокус, разиграван пред очите на всички. Като думата \"фокус\" спокойно можете да замените с \"кражба\". След това братовчедът на Сатаната Пламен Орешарски също успя да понапълни резерва, а второто правителство на Борисов го изтупа като брашнен чувал. Сега разбрахме, че това поведение е абсолютно системно. Всъщност заради това премиерът постоянно се опитва да говори за приходите в бюджета, за спряната контрабанда, защото знае, че е уязвим по линия на натрупването на средства. Всъщност ГЕРБ винаги са давали вид на партия, която знае как да заобикаля подобни капани и да подбира внимателно битките, в които да участва. В случая обаче направиха грешка, която независимо от медийната среда ще се връща към тях като бумеранг. Може да го отдадем на изнервеност и лека истерия. Бунтовете из Шарково, протестите пред Министерския съвет, медийните реакции - те докараха ГЕРБ до такова състояние, че да пуснат в действие даже и Антон Тодоров. И ако в обичайна ситуация този разрушител на мозъчни клетки можеше да свърши работа, по отношение на президента банановата кора за подхлъзване беше очевидна отдалече. Ген. Радев е доказал, че не е политик, който пуска инсинуации или говори непроверени данни. Нещо повече - неговото стратегическо търпение, за да извади данни в решителния миг, вече един път му натрупа доста точки. Нека да припомня - по време на посещението на руския патриарх у нас, когато руснаците пуснаха единствено неговата реч, цялото психодясно, дори и ГЕРБ, ореваха света, че президентът е мълчал, докато гостът му обижда България. Държавният глава обаче не се поддаде на изкушение да отговаря с голи твърдения. Месец по-късно се откри запис от срещата, на който се видя, че Радев не е мълчал и е отговорил достойно. Търпението е стратегически ресурс в неспокойна България, която често прилича на психиатрия, оставена без хапчета. ГЕРБ обаче се заблуждават, ако смятат, че с подобни пресконференции и медийни ултиматуми могат да навредят на харизмата и рейтинга на президента. Вероятно заканителният и категоричен тон е добро средство за сплотяване на твърдия електорат, но той капсулира ГЕРБ и трайно ги закотвя като основна метафора за противното статукво. Силата на Радев е в неговия антисистемен блясък. Независимо че вече близо две години е на политическия небосклон, той продължава да бъде основната надежда за алтернатива на сегашния модел и безвремие. И удивителното в тази надежда е, че тя е влудяващо надпартийна. Радев е припознаван за основен лидер на нацията от социалисти, Патриоти, а подозирам - дори и от гербаджии. Тоест пряката атака срещу него, особено реализирана по този начин, налива вода в неговата мелница и доказва на феновете му, че партията на статуквото не може по никакъв начин да понесе човека, който им говори истината в очите. Поредната престрелка обаче показва, че ГЕРБ започват да живеят с обсадна психика. Те вече виждат врагове навсякъде, а подобна параноя е в състояние да те заплете в повече битки, отколкото може да понесе обикновен човек. Но нека да бъдем обективни, за да не каже случайният читател, че тук се намесват личните пристрастия. Всичко описано съвсем не означава, че партията на Бойко Борисов е отслабена. Тя просто се намира в един леко абсурден и странен период на своето съществуване. След близо 10 години на власт ГЕРБ отдавна вече имат своята мрежа или паяжина от избиратели, както и прословутата изборна машина. Но страдат от сериозна липса на доверие. Под тази странна дума разбираме онази магнетична субстанция, която прави едно управление възможно. ГЕРБ имат избиратели, но хората масово не им вярват. Това обрича управлението на кризи и на безкрайни проблеми. Може би недоверието не е само в ГЕРБ, а в цялото политическо статукво, но в момента Борисов и сие са неговите най-мощни изразители. Парадоксално е, знам. Партията, която дойде на бял кон в името на отмъщението за целия преход, в антисистемна броня от обещания и възторзи, днес се намира на своето идеологическо дъно и се е превърнала в противоположност на началото си. И заради това трябва да свикнат да бъдат разпитвани за милиарди, бюджети, БАБХ, африканска чума и какво ли още не. Това е голямата перверзия на ситуацията. Революцията изяде милиардите си. Пардон - децата си. Какво ли още ни предстои да видим? Сподели:", "date": "2018.08.04", "title": "САМО В ПИК И \"РЕТРО\"! Александър Симов с горещ коментар: Сблъсъкът ГЕРБ – Радев ще се разрази като торнадо"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%BE-%D0%BC%D0%B5%D0%BB%D0%B5-%D0%BD%D0%B0-%D1%82%D1%80%D0%B0%D0%BA%D0%B8%D1%8F-%D0%B4%D0%B2%D0%B0%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BA%D1%80%D0%B0%D0%B9-%D0%BA%D0%B0%D1%80%D0%BD%D0%BE%D0%B1%D0%B0%D1%82-%D0%BF%D1%8A%D1%82%D1%83%D0%B2%D0%B0%D1%89%D0%B8%D1%82%D0%B5-%D0%BA%D1%8A%D0%BC-%D0%BC%D0%BE%D1%80%D0%B5%D1%82%D0%BE-%D0%B4%D0%B0-%D1%81%D0%B5-%D0%B7%D0%B0%D0%BF%D0%B0%D1%81%D1%8F%D1%82-%D1%81-%D1%82%D1%8A-news770669.html", "text": "Двама души са пострадали при катастрофа между два автомобила на автомагистрала „Тракия“ в участъка Карнобат-Бургас в посока на морския град, съобщи радио Фокус-Бургас, позовавайки се на информация на  Областното пътно управление. Според информацията, двамата пострадали са откарани в бургаска болница. Движението по АМ „Тракия“ се осъществява в една лента и се регулира от екип на Пътна полиция. В останала част от областта движението се извършва с нормална интензивност. По-натоварен е трафикът на север от Бургас - по пътя Бургас-Поморие–Слънчев бряг, както и на юг от града по посока – Атия и Созопол. Интензивно е движението на моторни превозни средства и по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. Натоварено е движението по пътя от и към ж.к. „Меден Рудник“, както и на кръговото кръстовище „Трапезица“. Интензивен е трафикът и по бургаските булеварди – „Демокрация“, „Сан Стефано“ и „Тодор Александров“. Сподели:", "date": "2018.08.04", "title": "ЖЕСТОКО МЕЛЕ НА \"ТРАКИЯ\"! Двама ранени край Карнобат! Пътуващите към морето да се запасят с търпение"}
{"url": "https://pik.bg/%D0%BF%D1%8A%D0%BB%D0%BD%D0%BE%D1%86%D0%B5%D0%BD%D0%B5%D0%BD-%D0%B6%D0%B8%D0%B2%D0%BE%D1%82-%D0%B5%D1%82%D0%BE-%D0%BD%D0%B0-%D0%BA%D0%B0%D0%BA%D1%8A%D0%B2-%D0%B7%D0%B0%D0%BD%D0%B0%D1%8F%D1%82-%D1%83%D1%87%D0%B8-%D1%89%D0%B5%D1%80%D0%BA%D0%B0-%D1%81%D0%B8-%D0%B4%D0%B5%D1%81%D0%B8-%D0%B4%D0%BE%D0%B1%D1%80%D0%B5%D0%B2%D0%B0-news770542.html", "text": "Деси Добрева учи дъщеря си на всички женски задължения, за да й е по-лесно в живота. “В момента я учи да шие, вече й е време. Става дума за един пълноценен живот, в който колкото повече умения имаш, толкова по-добре”, споделя гласовитата изпълнителка. Тя е щастлива майка и поради факта, че момиченцето й вече се интересува от изкуство, макар да е категорична, че няма да я насочва с какво да се занимава в бъдеще. “Ще си проличи накъде иска да тръгне. Нека да се докосне до повече дейности, да има какво да сравнява”, допълва Добрева с усмивка. И е категорична, че не е от майките с болни амбиции, за нея не е важно дъщеря й да върви по нейните стъпки. Тя не крие още, че въпреки честите си пътувания, остава в България. “Мястото ми е тук, харесва ми тази среда”, обяснява тя. Преди време гласовитата блондинка се беше оттеглила от музикалната сцена, за да се грижи за дъщеря си, но сега се е завърнала по-амбицирана от всякога. “Тогава бях бременна. Реших, че дъщеря ми заслужава майка, която да е до нея и да й обръща внимание. Поемах много малко ангажименти, бях неотлъчно до нея. Сега тя пътува с мен н навсякъде, където има възможност”, пише в. \"Телеграф\". Сподели:", "date": "2018.08.04", "title": "ПЪЛНОЦЕНЕН ЖИВОТ! Ето на какъв занаят учи щерка си Деси Добрева"}
{"url": "https://pik.bg/%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81%D1%82%D0%B0%D0%BD%D0%B0-%D0%BD%D0%B0-%D0%BF%D0%B5%D0%BF%D0%B5%D0%BB-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8%D1%82%D0%B5-%D0%BD%D0%B5-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B2%D0%BE%D0%B4%D0%B0-%D0%B7%D0%B0-%D0%B4%D0%B0-%D0%BE%D0%B2-news770597.html", "text": "Детска градина в Северна Германия изгоря, след като пожарникарите не успяха да намерят вода, за да овладеят огъня, заради сухото време и горещините, предаде ДПА. И в двата противопожарни крана до детската градина в село Вьорден в провинция Шлезвиг-Холщайн нямаше достатъчно вода, за да се изгаси пожара след седмици на горещо и сухо време в Германия, каза местният пожарникар Оле Крьогер. Цистерни трябваше да транспортират вода от пожарни кранове, отдалечени на няколко километра. Най-вероятна причина за пожара са строително-ремонтни работи близо до детската градина, които са подпалили дървената й облицовка. Повече от 100 пожарникари се включиха в гасенето. Детската градина бе затворена за лятната ваканция. Размерът на щетите от пожара все още не е ясен. Междувременно стана ясно, че огнеборци се опитват да загасят пожар в германския национален парк Саксонска Швейцария, предаде ДПА. Облаци дим се издигат над района, който се намира до река Елба в източната провинция Саксония и където е прочутият Бастайски скален мост. Властите заявиха, че пожарът обхваща някои трудно достъпни места. Поради това огнеборците са подпомагани от планински спасители и катерачи. Пожарът е избухнал в четвъртък вечер. Засега не е ясно какво го е причинило. Огънят е обхванал площ около 4000 квадратни метра, но няма опасност за близкото курортно село Ратен. Няма данни за пострадали хора. През последните седмици Германия и други части на Европа бяха обхванати от гореща вълна, а горски пожари избухнаха също в Гърция и Швеция. Сподели:", "date": "2018.08.04", "title": "Детска градина в Германия стана на пепел, след като пожарникарите не намериха вода, за да овладеят огъня"}
{"url": "https://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D1%83%D1%87%D0%B8%D1%87-%D1%81%D0%B2%D0%B8%D0%BA%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%BE%D1%81%D1%82%D1%80%D0%B5%D0%BD%D0%B0%D1%82%D0%B0-%D1%81%D0%B8%D1%82%D1%83-news770594.html", "text": "Президентът на Сърбия Александър Вучич свика извънредно заседание на Съвета за сигурност на страната в събота във връзка със ситуацията в Косово, предава ТАСС, като се позовава на информация от РТС, разпространена в петък. Съобщава се, че заседанието ще започне в 08:00 (09:00 българско време). „На заседанието ще бъдат обсъдени интересите на сръбския народ в Косово и актуалната ситуация в сферата на сигурността“, съобщава сръбската държавна телевизия. По-рано редица косовски медии съобщиха, че сърбите, живеещи в Северно Косово, имат намерение на 4 август да обявят автономия. По информацията, това решение е взето във връзка с отказа на Прищина да изпълни своите задължения за създаване на Общност на сръбските общини (ОСО). По този въпрос не са постъпвали официални заявления от страна на сърбите, но премиерът на Косово Рамуш Харадинай, в отговор на публикациите в пресата, заяви, че „никой няма право да предприема едностранни действия“ и заплаши с решителни ответни мерки, предава \"Фокус\". В четвъртък подразделенията на Международната мисия под егидата на НАТО в Косово (KFOR) проведе учения в северната част на страната. Както съобщи сръбският вестник „Вечерни новости“, позовавайки се на свои източници, това е направено заради опасността от дестабилизацията на ситуацията в Косово. Ежедневникът твърди, че военните маневри на KFOR са само прикритие за прехвърлянето на подразделения в северната част на най-младата балканска държава. Изданието пише, че в близките 48 часа обстановката в Северно Косово може да ескалира. Сподели:", "date": "2018.08.04", "title": "Александър Вучич свика извънредно заседание на Съвета за сигурност заради изострената ситуация в Косово"}
{"url": "https://pik.bg/%D0%BD%D0%BE%D0%B2-%D1%87%D0%BE%D0%B2%D0%B5%D0%BA-%D1%82%D0%BE%D0%BD%D0%B8-%D1%81%D1%82%D0%BE%D1%80%D0%B0%D1%80%D0%BE-%D0%B8%D1%81%D0%BA%D0%B0-%D0%BF%D1%80%D0%BE%D1%88%D0%BA%D0%B0-%D0%BE%D1%82-%D0%B6%D0%B5%D0%BD%D0%B0-%D1%81%D0%B8-%D0%B7%D0%B0-%D0%B8%D0%B7%D0%BD%D0%B5%D0%B2%D0%B5%D1%80%D0%B8%D1%82%D0%B5-news770626.html", "text": "На 2 август Тони Стораро празнува 48-ия си рожден ден. Певецът е роден в Шумен и тази година той отбеляза годишнината именно там, пише столичен седмичник. Това негово желание изненадало близките му, които са обезпокоени от това, че Стораро все по-често се усамотява в някоя стая, където дълго стои и размишлява. Жена му Валя дори започнала да се притеснява да не би мъжът й да крие нещо от нея или да е нещастно влюбен. На настояванията й да каже какво го мъчи, Тони отговорил, че не е доволен от себе си и иска да промени навиците си. Стораро се обяснил в любов на Валя, като я помолил да му прости всички прегрешения и да му даде възможност да поправи грешките си към нея и децата. Съпругата му първо не повярвала на ушите си, после се разсмяла и поставила условие – Тони да спре алкохола. Певецът обещал и само времето ще покаже дали ще устои на дадената си дума. Сподели:", "date": "2018.08.04", "title": "НОВ ЧОВЕК! Тони Стораро иска прошка от жена си за изневерите"}
{"url": "https://pik.bg/%D1%80%D1%83%D1%81%D0%BA%D0%B8%D1%82%D0%B5-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D1%86%D0%B0%D1%80-%D1%81%D0%B0-%D0%B1%D0%B8%D0%BB%D0%B8-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%B3%D1%80%D0%B0%D0%B1%D0%B5%D0%B6-news770590.html", "text": "Руското външно министерство заяви днес, че според предварителното разследване тримата руски журналисти, убити тази седмица в Централноафриканската република (ЦАР), са станали жертва на нападатели, които са искали да ги ограбят, предаде Ройтерс. Властите на ЦАР в послание до руския външен министър Сергей Лавров обещаха да направят всичко възможно за залавяне на убийците, заяви днес говорителката на министерството на външните работи на Русия Мария Захарова, цитирана от ТАСС. По предварителна информация журналистите са се опитали да окажат съпротива на нападателите и са били застреляни, заяви Захарова. Според техния работодател журналистите са отишли в ЦАР, за да разследват дейността на руските наемници в страната. Руските инструктори се намират в ЦАР на напълно законна основа, а Русия съжалява, че тази информация грубо се изопачава, заяви Мария Захарова. \"Сега в ЦАР работят 175 руски инструктори, от които 5 военни и 170 цивилни. Руските специалисти са командировани в тази страна на напълно законна основа по молба на президента й, за оказване на съдействие за подготовката на централноафрикански военни\", отбеляза Захарова и добави: \"Основната задача на руските инструктори е обучение на местните военни за боравене с оръжието и техниката, доставени в ЦАР безвъзмездно от министерството на отбраната на Русия в края на януари - началото на февруари тази година. Не разбираме защо тази информация се изопачава толкова грубо\". Сподели:", "date": "2018.08.04", "title": "Руските журналисти в ЦАР са били убити при грабеж"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D0%BF%D1%80%D0%BE%D1%84%D0%B5%D1%81%D0%B8%D0%B8-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D1%80%D0%B8%D1%81%D0%BA%D0%B0-%D0%BE%D1%82-%D1%80%D0%B0%D0%BA-news770485.html", "text": "Работата е неизменна част от нашето ежедневие. Всеки работи, за да се издържа, независимо дали работи за себе си или за работодател. Всеизвестен факт е, че работата носи стрес. Дори да упражняваме мечтаната професия, която ни носи удоволствие и успехи, стресът е налице, тъй като ежедневно се сблъскваме с различни проблеми и трудности за преодоляване. Някои професии обаче се оказват по-опасни за здравето от други, тъй като са свързани с повишен риск от рак. Тази професия е интересна и доходоносна. Много млади хора стават част от екипажа на дадена авиокомпания, защото са привлечени от възможностите за пътуване по целия свят. Да си стюард/ стюардеса обаче крие повишен риск от поява на рак, тъй като човек прекарва огромна част от времето си в небето. Там радиацията е неколкократно по-висока от тази на земната повърхност, което поставя в риск човешкия организъм. Според изследване, публикувано в списание Enviornmental Health, кабинният екипаж най-често страда от рак на гърдата, матката, шийката на матката, щитовидната жлеза, дебелото черво, стомаха, черния дроб, панкреаса. При пилотите на самолет рисковете са сходни с тези на останалия кабинен екипаж. Заварчиците разтапят метали всеки ден. За този процес е необходима наистина висока температура. При втечняването на металите се отделят токсични газове и изпарения, които могат да предизвикат различни видове рак, най-често на белия дроб, бъбреците, меланом, рак на очите, включително дихателни проблеми. Независимо с какво точно се занимавате, ако седите на бюро, това автоматично повишава риска от рак и преждевременна смърт. Според немски изследователи, продължителното седене води до 24% по-висок риск от рак на дебелото черво и 32% по-висок риск от рак на матката. Маникюристите и фризьорите са изложени на токсични химикали всеки ден. Освен това те вдишват фини частици от човешка коса при подстригване, които се вгнездват в белите дробове. Отровните химикали, с които работят ежедневно повишават риска от рак на белия дроб, мозъка, матката, шийката на матката, яйчниците, гърдата. Фермерите също попадат в рисковата група от потенциални пациенти с рак, образувал се в различни органи, тъй като са изложени на пестициди и други аграрни химически вещества, вредящи на здравето. Отровните газове, които се отделят при горенето на различни материали при пожар поставят в риск пожарникарите. Вдишването дори на малки количества токсичен дим крие опасност от развитие на рак на белия дроб, но и не само. Ако давате чести нощни дежурства, трябва да се замислите над здравето си. Изследване на Технологичния университет в Масачузец констатира, че работата на смени, особено включваща чести нощни дежурства, повишава риска от различни видове рак с до 14%. Миньорството е тежка професия, както във физически, така и в психически аспект. При този тип работа хората са подложени на всякакви опасности – срутвания, свличания, взривове, излагане на отровни изпарения, токсични метали. При тях рисковете от рак са значително по-високи, отколкото при останалите професии. Сподели:", "date": "2018.08.04", "title": "Ето кои професии увеличават риска от рак"}
{"url": "https://pik.bg/%D0%BD%D0%BE%D0%B2%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%BD%D0%B0%D0%B4%D0%B2%D0%B8%D1%81%D0%BD%D0%B0%D1%85%D0%B0-%D0%BD%D0%B0%D0%B4-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news770593.html", "text": "Въпреки че отпадна от Шампионската лига, българският първенец Лудогорец ще продължи участието си в турнира на Лига Европа, където в третия квалификационен кръг ще се изправи срещу Жрински (Мостар), който снощи отстрани малтийския Валета. Ако елиминират босненския тим, разградчани ще се класират за плейофите на състезанието, които са последната фаза преди групите на турнира. \"Орлите\" имат много добър коефициент - 37.000, но тъй като идват от Шампионската лига според правилата на УЕФА те със сигурност ще бъдат непоставени. В тази урна те дори може да са водач, но това с нищо не им помага при определянето на следващия им противник, което става с жребий. Интересното е, че евентуални съперници на плейофа може да са тимове, отпаднали от третия квалификационен кръг на ШЛ. Ако бъдат елиминирани, такива са БАТЕ Борисов, АЕК, Динамо Загреб, Шкендия, Спартак Търнава, ПАОК, та дори и МОЛ Види. За разлика от Лудогорец те ще са в урната на поставените. Сподели:", "date": "2018.08.04", "title": "Нови проблеми надвиснаха над Лудогорец"}
{"url": "https://pik.bg/%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%BE-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D1%80%D1%8F%D0%B7%D0%BA%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-news770596.html", "text": "Задава се рязко поскъпване на петрола – за това предупреждават експерти, цитирани от американската телевизия Си Ен Би Си. Прогнозите са, че скоро петролът може да достигне 90 долара за барел. Основната причина е Иран и обтегнатите отношения на ислямската република със Съединените щати, предава Би Ти Ви. Президентът Хасан Рохани предупреди, че доставките от региона на Близкия изток могат да бъдат застрашени, ако Вашингтон накара съюзниците си да спрат да купуват ирански петрол. Анализатори обръщат внимание и на Венуецела, определяйки страната като „бомба със закъснител”. Сподели:", "date": "2018.08.04", "title": "ПРИТЕСНИТЕЛНО! Задава се рязко поскъпване на петрола"}
{"url": "https://pik.bg/%D0%B7%D0%B0%D0%BA%D1%80%D0%B8%D0%B2%D0%B0%D1%82-16-%D0%B3%D0%B8%D0%BC%D0%BD%D0%B0%D0%B7%D0%B8%D0%B0%D0%BB%D0%BD%D0%B8-%D0%BF%D0%B0%D1%80%D0%B0%D0%BB%D0%B5%D0%BB%D0%BA%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%BE-news770470.html", "text": "Това съобщи за БТА началникът на Регионалното управление на образованието в морската столица Венцеслава Генова. От планираните 165 класа след първото класиране на децата, завършили 7 клас, отпаднаха шест. След второто класиране ще бъдат закрити още 9 професионални и една профилирана паралелка. При разработването на план-приема за учебната 2018/19 г. са ползвани данните за броя на завършващите седмокласници, посочи Генова. На тази база са обявени близо 4 250 свободни места в училищата в региона. Випускът обаче е намалял силно заради вътрешна и най-вече заради външна миграция на семействата, допълни Генова. Тя уточни, че младежите не проявяват интерес към корабостроенето, кораборемонта, химическите технологии и строителството, въпреки че бизнесът проявява силен интерес към такъв тип специалисти. По думите й тъй като на пазара на труда има сериозен недостиг на квалифицирани кадри, в региона ще има и маломерни паралелки, по специалности, обявени за защитени с постановление на Министерския съвет. Генова допълни, че и в момента има свободни места в близо 60 класа в различни учебни заведения във Варна и региона. Заради липсата на кандидати 16 гимназиални паралелки във Варненско, заложени в план-приема за следващата учебна година, ще бъдат закрити. Сподели:", "date": "2018.08.04", "title": "Закриват 16 гимназиални паралелки във Варненско"}
{"url": "https://pik.bg/%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BE%D1%81%D0%B0%D0%BC%D0%B0-%D0%B1%D0%B8%D0%BD-%D0%BB%D0%B0%D0%B4%D0%B5%D0%BD-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D1%81%D0%B8%D0%BD%D0%B0-%D1%81%D0%B8-news770569.html", "text": "Тя описа бившия лидер на \"Ал Кайда\" като добро дете, което много обичало майка си. Ганем разказа, че Осама е бил много срамежливо момче, което се е превърнало в силна и набожна личност в началото на 20-те си. Умно дете, което по някакъв начин се е отклонило от пътя си след постъпването в Университета \"Крал Абдул Азис\" в Джеда, където Осама е следвал \"Икономика\". \"Хората в университета го промениха. Той се превърна в различна личност\", смята майката и добави, че докато е следвал в университета, Осама се е срещнал с хора, които са му промили мозъка и са го променили. \"Те се сдобиваха с пари за каузата им. Винаги му казвах да стои настрана от тях и той никога не сподели пред мен какво прави, защото много ме обичаше\", продължи тя. \"Гардиън\" пише, че докато е бил в университета, Осама се е срещнал с Абдула Азам, член на \"Мюсюлмански братя\", който по-късно избягал от Саудитска Арабия и се превърнал в духовен наставник на Осама. Алия добави, че животът й е станал много тежък, защото първородното й дете винаги е било далеч от нея. За последно семейството се срещнало с Осама в Афганистан през 1999 г. Тогава той е бил посетен от семейството си два пъти, докато е пребивавал в база до Кандахар. Беше близо до летище, което е било в ръцете на руснаците, каза майката на бившия лидер на \"Ал Кайда\". Но доведеният брат на Осама, Ахмад, заяви, че тяхната майка е отричала тъмната страна на сина си. \"Вместо това тя обвиняваше тези около него. Тя само знаеше страната на доброто момче, тази страна, която ние всички виждахме. Тя никога не разбра джихадистката му страна\", каза Ахмад пред британското издание. Той призна, че всички роднини на Осама са се чувствали посрамени от действията му и са били наясно, че джихадистът ще отговаря за действията си. Ахмад сподели още, че цялото семейство е трябвало да се върне в Саудитска Арабия, където е било разпитано от властите и за известен период не е можело да напуска страната. Сега роднините на Бин Ладен могат да се движат относително свободно. Семейството е едно от най-богатите фамилии в монархията. Майката на Осама бин Ладен говори за първи път след смъртта на сина си, който беше ликвидиран от американски специални части през май 2011 г. Алия Ганем даде пространно интервю за британското издание \"Гардиън\", цитира в. \"Монитор\". Сподели:", "date": "2018.08.04", "title": "Майката на Осама бин Ладен говори за първи път след смъртта на сина си"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%B2%D0%B5%D1%80%D0%BE%D0%BD%D0%B8%D0%BA%D0%B0-%D0%BD%D0%B8%D0%BA%D0%B8%D1%84%D0%BE%D1%80%D0%BE%D0%B2%D0%B0-%D0%BE%D0%B1%D1%8F%D0%B2%D0%B8-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D0%B7%D0%B0-%D0%BB%D0%B5%D0%BA%D0%B0-%D0%B6%D0%B5%D0%BD%D0%B0-%D0%BC%D0%B8%D0%BD%D0%B0-%D0%B9-%D1%81-news769459.html", "text": "Сочената за фаворитка в новия конкурс за плеймейтки Вероника Никифорова влезе в лют скандал с една от най-известните носителки на титлата Златка Димитрова. Преди няколко дни бургазлийката посочи себе си, Златка Райкова и Николета Лозанова за най-успелите плейметки и подложи на съмнение качествата на новите претендентки. \"Не харесвам и не следя новите плеймейтки. Може би сред тях има достойни, но аз не мога да ги откроя. Продължавам да казвам, че в България със златни букви в историята на \"Плеймейт\" са записани само три имена - Николета Лозанова, Златка Райкова и Златка Димитрова\", коментира Златка момичетата, които ще се борят за короната. Думите й обаче отприщиха гнева на устатата Вероника и тя \"насоли\" здраво високомерната бургазлийка, пише \"BGLife.club\". \"Тази ку..а ако беше толко свястна, свекърва й щеше да я уважава хахаха и щеше да забременее и роди без проблем, ако нямаше 10 аборта. Не сме \"вървежни\", защото е минал сезона и няма кой да я е.е\", избухна Никифорова. Копираме поста на Вероника без редакторска намеса. Сподели:", "date": "2018.08.04", "title": "ЖЕСТОК СКАНДАЛ! Плеймейтката Вероника Никифорова обяви Черната Златка за лека жена: Мина й сезонът на тази с 10-те аборта! (СНИМКА)"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BA%D0%BE%D1%81%D0%BE%D0%B2%D0%BE-%D1%80%D0%B0%D1%81%D1%82%D0%B5-%D0%BD%D0%B0%D1%82%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D1%83%D1%87%D0%B5%D0%BD%D0%B8%D1%8F-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-news770592.html", "text": "Частите на НАТО, които са разположени в населените със сърби части на най-младата балканска държава, започнаха учения. На официалната страница на мисията на Северноатлантическия пакт в Косово (КФОР) бе съобщено, че маневрите са планирани отдавна и нямат отношение със събитията в страната. Междувременно белградски медии написаха, че властите в Прищина са прекратили отпуските на всички служители във вътрешното министерство. Информацията гласи, че косовската полиция подготвя специална операция в северната част на страната. Прищина смята утре да поеме контрола върху управлението в населените със сърби райони. Заради напрежението сръбският президент Александър Вучич свика Съвета за национална сигурност. Той също призова сънародниците си в Косово да не се поддават на провокации и да запазят спокойствие. \"Това, което си мислят някои албански екстремисти, няма да стане. Ние ще информираме всички международни организации\", заяви държавният глава на западната ни съседка. Въпреки че Сърбия не признава обявената на 17 февруари 2008 г. независимост на Косово, Белград и Прищина започнаха преговори под егидата на Европейския съюз. С посредничеството на Брюксел двете балкански страни постигнаха споразумение сърбите в Косово (около 10 процента от населението) да получат автономия. Прищина обаче досега не е направила нито крачка към практическата реализация на споразумението, посочи ТАСС. Сподели:", "date": "2018.08.04", "title": "Напрежението в Косово расте, НАТО започва учения в региона"}
{"url": "https://pik.bg/%D1%81%D0%B0%D0%BC%D0%BE-%D0%B7%D0%B0-%D0%BC%D1%8A%D0%B6%D0%B5-%D0%B1%D0%B8%D1%80%D0%B0-%D1%81-%D0%B5%D0%BA%D1%81%D1%82%D1%80%D0%B0%D0%BA%D1%82-%D0%BE%D1%82-%D0%B2%D0%B0%D0%B3%D0%B8%D0%BD%D0%B0-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%B2-%D0%BF%D0%BE%D0%BB%D1%88%D0%B0-%D1%81%D0%BD%D0%B8%D0%BC%D0%BA%D0%B8-news770550.html", "text": "Полска компания пусна бира, която съдържа \"вагинална млечна киселина от секси модели на бельо\". Меко казано странната напитка е създадена от пивоварна на име Order of Yoni, намираща се във Варшава. Името на пивоварната означава женски първичен полов орган в превод от санскрит, посичва Профит. \"Представете си жената на вашите мечти, вашия обект на желание. Нейната харизма, чувствителност, страст. Сега вече можете да опитате как е на вкус, да почувствате нейния аромат, да чуете нейния глас\", пише в уебсайта на компанията. \"Сега си представете как тя ви прави страстен масаж и нежно шепне всичко, което искате да чуете. Сега освободете фантазиите си и си представете, че всичко това може да бъде намерено в битилка бира\", добавят от производителя. Потребителят на име Грогор Мажевски не е особено впечатлен от бирата, посочвайки, че цената е висока (5.6 евро) и за толкова пари човек може да си купи бутилка вино. \"Хората ще опитат от любопитство, но не мисля, че ще придобие редовно присъствие на масата на любителите на бира\", казва той. Промоционалното видео на бирата изобразява голяма кафява бутилка и снимка на рус модел по бельо на име Паулина. \"Вие пиете есенция от Паулина\", гласи придружаващият напдис. Основателят на компанията Войтек Ман описва процеса на приготвяне на напитката. Гинеколози взимат вагинални проби от техните \"секси\" модели Паулина и Моника и изолират бактерията в лабораторна среда. На уебсайта на пивоварната грее и надпис „Тайната на бирата лежи в нейната вагина”. \"Използвайки високотехнологична микробиология, изолираме, изследваме и приготвяме бактерията от вагината на уникална жена. Батктерията лактобацилус предава женските черти, привлекателност, благодат, блясък и инстинкти в бира и други продукти, превръщайки ги в танц с прекрасна богиня\", казва той. Сподели:", "date": "2018.08.04", "title": "САМО ЗА МЪЖЕ! Бира с екстракт от вагина създадоха в Полша (СНИМКИ)"}
{"url": "https://pik.bg/%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0%D1%82-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B8%D1%8F-%D0%BF%D0%B0%D1%80%D0%BA-%D0%B2-%D1%88%D1%83%D0%BC%D0%B5%D0%BD-news770561.html", "text": "Първата копка за нова подзона \"С\" бе направена днес в Индустриалния парк в Шумен. На церемонията присъстваха изпълнителният директор на Българската агенция за инвестиции Стамен Янев, кметът на общината Любомир Христов, областният управител Стефан Желев, директорът на \"Индустриален парк-Шумен\" АД Николай Тончев, представители на местната власт и на бизнеса. \"Дори и в най-смелите си мечти не вярвах, че за две-три години ще успеем да реализираме и да запълним подзона \"А\". Това е една инвестиция за бъдещите поколения на Шумен; развивайки икономиката на града, ще успеем да върнем и да задържим младите хора в Шумен\", каза на церемонията Любомир Христов - кмет на община Шумен, която е акционер в \"Индустриален парк-Шумен\". Той изрази увереност, че новата подзона също ще бъде реализирана в кратки срокове. Подзона \"С\" е с площ от 590 декара, на инвеститорите ще предложим около 390 декара от нея, а останалата част от територията ще е за изграждане на инфраструктура, каза пред журналисти Тончев. Той отбеляза, че в новата подзона ще бъдат вложени около 6-6,5 млн. лв. и се очаква да бъде завършена за около девет месеца. В новата зона основните терени са между 20 и 40 декара, като за по-малки и за местни инвеститори са заделени и по-малки терени, уточни Тончев. По думите му подзона \"А\" е запълнена 75 процента и вече има голям инвеститор от Белгия, който придобива терен от осем декара в подзона \"А\" и е резервирал терен от 20 декара в подзона \"С\". Инвеститорите в Индустриалния парк са 17. Четирима от тях са изградили своите заводи, два се строят в момента, а останалите са в процес на подготовка. Трима инвеститори се очаква да започнат строителство до края на годината и още четири-пет - до следващата година по това време, каза още Тончев. Той припомни, че подзоните в Индустриалния парк са четири, а в изградените предприятия в парка в момента работят около 1000 души. Предстои откриването на ново предприятие за производството на материали за хранително-вкусовата промишленост, където ще се осигури заетост за още около 300 души, допълни Христов. Сподели:", "date": "2018.08.04", "title": "Разширяват Индустриалния парк в Шумен"}
{"url": "https://pik.bg/%D0%BC%D0%B8%D0%BB%D0%B8%D0%BE%D0%BD%D0%B8-%D0%B5%D0%B2%D1%80%D0%BE-%D1%89%D0%B5-%D1%81%D1%82%D1%80%D1%83%D0%B2%D0%B0-%D0%B6%D0%B5%D0%B3%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BB%D0%B5%D1%81%D0%BE%D0%B2%D1%8A%D0%B4%D0%B8-%D0%B8-%D0%B6%D0%B8%D0%B2%D0%BE%D1%82%D0%BD%D0%BE%D0%B2%D1%8A%D0%B4%D0%B8-news770575.html", "text": "Необичайната горещина в Германия ще струва милиони евро загуби на лесовъдите и животновъдите. Опасенията са, че милиони млади дървета ще загинат това лято от недостиг на вода. Правителството на провинция Бранденбург пък отпусна пет милиона евро на животновъдите за допълнително поене на животните. Всяка година в Германия се засаждат 500 милиона нови дървета. Дългите месеци суша и високи температури обаче ще унищожат години работа, смятат лесовъди. Заплашва ни измиране на цяло поколение млади насаждения, предупреди председателят на германския съвет на лесовъдите Георг Ширмбек. За разлика от големите дървета, фиданките не могат да се справят с няколко месеца суша, поясни той. За да помогне на насажденията, полицията в повечето германски провинции започна да използва водните оръдия за справяне с безредиците с друга цел – като средства за поливане на младите дървета в парковете и по улиците. Според дългосрочната прогноза времето ще се задържи горещо и сухо поне до средата на септември. Това ще се отрази пагубно и на животновъдството. Фермери в Бранденбург заплашиха, че ще започнат масово колене на животни, той като не смогват с напояването им. Провинцията отпусна спешно пет милиона евро за допълнителното им напояване. За изключително горещо време предупреждават метеоролозите в Португалия, Испания и Италия. В Португалия се очаква температурите утре да достигнат 47 градуса. Два смъртни случая от топлинен удар има тази седмица в Испания. Италия обяви най-високо равнище за опасно време за централната и северната част на страната. Сподели:", "date": "2018.08.04", "title": "Милиони евро ще струва жегата на германските лесовъди и животновъди"}
{"url": "https://pik.bg/%D0%BD%D0%BE%D0%B2%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8%D1%8F-%D0%BF%D0%B0%D0%B7%D0%B0%D1%80-%D0%BC%D0%BE%D0%B4%D1%80%D0%B8%D1%87-%D0%BC%D0%BE%D0%BB%D0%B8-%D0%BF%D0%B5%D1%80%D0%B5%D1%81-%D0%B7%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80-news770583.html", "text": "Лука Модрич продължава да бъде трансферна мечта за Интер и Лучано Спалети. Въпреки твърдия отговор на Флорентино Перес, че Модрич ще напусне “белия балет”, ако “нерадзурите” извадят 750 млн. евро, полузащитникът е готов да се срещне с президента на Реал Мадрид, за да пожелае трансфер. Футболист номер 1 на Мондиала в Русия е споделил със своите агенти, че е готов да премине в гранда от Милано, където ще се събере със съотборниците си от националния отбор на Хърватия Шиме Вршалко, Иван Перишич и Марсело Брозович. Сега всичко е в ръцете на самия Модрич и Флорентино Перес, които ще проведат разговор помежду си в началото на следващата седмица. От своя страна Интер не може да направи друго, освен да чака с притаен дъх. Ако Модрич успее да убеди Перес да го продаде, то тогава ръководството на “нерадзурите” ще може да действа. Междувременно и в испанските медии се прокрадна слухът за раздяла между Модрич и Реал Мадрид. Въпреки че изданието Marca публикува думите на Перес за продажба на хърватина само за 750 млн. евро, то As и Mundo Deportivo не изключват възможността Модрич да приеме ново предизвикателство. Сподели:", "date": "2018.08.04", "title": "Нова бомба на трансферния пазар! Модрич моли Перес за трансфер"}
{"url": "https://pik.bg/%D0%B8%D0%BC%D0%BF%D1%83%D0%BB%D1%81%D0%B8%D0%B2%D0%BD%D0%B8%D1%82%D0%B5-%D1%85%D0%BE%D1%80%D0%B0-%D1%81%D0%B0-%D0%BF%D0%BE-%D1%89%D0%B0%D1%81%D1%82%D0%BB%D0%B8%D0%B2%D0%B8-news770326.html", "text": "Биолози и психолози установиха, че хората, чиито задачи са планирани предварително, в края на краищата ще се окажат по-малко щастливи след изпълнението им в сравнение с онези, чиито планове възникват и се осъществяват спонтанно, съобщи Лайф като цитира Сайънс алърт. Учени от университета на Охайо извършили изследване, за да потвърдят тази хипотеза. То обхванало 163-ма студенти, които били разделени на две групи. На участниците в първата група бил предоставен хипотетичен календар с курсове и различни дейности, докато участниците във втората група получили единствено спонтанни тестови задачи, свързани например с пиене на кафе или ядене на сладолед. След като наблюдавали един месец участниците, учените констатирали, че студентите от втората група, на които били възложени спонтанни задачи, били по-щастливи от студентите от първата група. По мнението на учените, спонтанността позволява по-позитивно да преживееш събития в живота си и да подредиш социалната си активност, изхождайки от позитивните възгледи за живота. Сподели:", "date": "2018.08.04", "title": "Импулсивните хора са по-щастливи"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BD%D0%B0-%D1%81-%D0%B3%D0%BE%D1%80%D0%B5%D1%89-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D1%81%D1%8A%D0%B1%D0%BE%D1%82%D0%B0---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B5%D0%B4%D1%81%D1%82%D0%BE%D0%B8-%D0%BD%D0%B0-%D0%B7%D0%BE%D0%B4%D0%B8%D0%B8%D1%82%D0%B5-news770614.html", "text": "Очаквайте приходи. Развийте чувството си за отговорност към вашите служебни задължения и планираните задачи. Умението ви да прогнозирате е гаранция за успехите ви. Дългоочаквана среща ви помага за постигането на поставената цел. Не пренебрегвайте възможностите за разговори с чужбина. Предстои ви ден изпълнен с успешна делова дейност. Без особени усилия ще реализирате изгодни проекти и ще се доближите към върха на успеха. Подвластни сте на емоцията. Следобед не са изключени разправии у дома. Запазете спокойствие. Прибързаните действия на работното ви място са във ваша вреда. Реализирайте деловите си срещи и контакти. Не взимайте прибързани решения. Предприемайте промените само след детайлното им обмисляне и увереност, че са във ваша полза. Ако искате да смените работата си бъдете внимателни.  Пред вас за пореден път се разкриват нови печеливши перспективи. Резултатите от работата ви няма да оправдаят положените усилия.  Ще почувствате неудовлетворение. Не се поддавайте на провокации. Овладейте емоцията си. Не вярвайте на празни обещания. През втората половина на деня са възможни недоразумения с хората от вашето обкръжение. Днес вашите срещи са свързани с деловите ви отношения, затова бъдете предпазливи. Не позволявайте на вашата мнителност да усложни отношенията с колегите ви и с вашите началници. Не правете язвителни забележки. Внесете хармония на работното място. На всяка цена се постарайте да сте внимателни на вашето работно място, за да не се окажете впримчени в проблемни отношения между ваши колеги, които, без да усетите, може да ви вредят. Бъдете внимателни. Всички бизнесмени могат да инвестират успешно в нови проекти. Очаквайте положителни емоции и промени на работното място. Имате шанс да спечелите околните и да получите подкрепата им. Отстоявайте възгледите си, но не раздавайте съвети, без да ви питат. Дайте оценка на постигнатото до момента. Възможен е неочакван обрат и финансови загуби. Причината е във вашето нежелание да контролирате емоцията си. Привидната ви стабилност не е достатъчна, за да си наложите спокойствие, забравяйки обидата и недоволството от предишните  дни. Не пренасяйте лошото си настроение и на работното място. Начинанията са успешни. Помислете за промяна на дейността, за покупки, но без да се впускате в големи и необмислени разходи. Не бива да се изкушавате и да работите с финансови документи. Не са изключени лични и професионални загуби, които ще се отразят зле на кариерата ви и на материалната ви стабилност. Неподходящи контакти ще ви объркат плановете. Въздържайте се от взимане на важни решения за професионалната си реализация. Предстои ви неблагоприятен и напрегнат ден, от който зависят успехите ви през този месец. Изкушението да спорите с началниците си е изцяло във ваша вреда. Липсва ви самочувствие. Тези от вас, които мечтаят за собствен бизнес могат отново да помислят за регистрацията на фирма. Не предприемайте начинания независимо от финансовите постъпления, които ще ви изненадат приятно. Завършете започнатото и докажете че и сами се справяте отлично. Пътуване ще ви се отрази добре. Не харчете. Не търсете подкрепа сред партньорите си и не очаквайте помощ на работното място. Денят е изпълнен с емоции и неблагоприятно стечение на обстоятелствата. Не предприемайте нищо ново и не правете инвестиции. Ще разрешите успешно проблемите в личните си отношения и ще жънете професионални успехи. Намерете най-краткия път за оправяне на отношенията. Сподели:", "date": "2018.08.04", "title": "САМО В ПИК! Алена с горещ хороскоп за събота - ето какво предстои на зодиите"}
{"url": "https://pik.bg/%D1%81%D0%BB%D1%8A%D0%BD%D1%87%D0%B5%D0%B2%D0%BE-%D0%BB%D1%8F%D1%82%D0%BE-%D1%83%D0%B8%D0%BA%D0%B5%D0%BD%D0%B4%D1%8A%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%BC%D0%BD%D0%BE%D0%B3%D0%BE-%D1%85%D1%83%D0%B1%D0%B0%D0%B2%D0%BE-%D0%B2%D1%80%D0%B5%D0%BC%D0%B5-%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-34-%D0%B3%D1%80%D0%B0%D0%B4%D1%83%D1%81%D0%B0-%D0%BA%D0%B0%D1%80%D1%82%D0%B0-news770611.html", "text": "Днес ще преобладава слънчево време, с временни увеличения на облачността, но валежи са малко вероятни. Ще духа слаб до умерен вятър от изток-североизток. Максималните температури ще са предимно между 29° и 34°, в София – около 29°. В планините ще е предимно слънчево, с временни увеличения на облачността. На отделни места слабо ще превали. Ще духа до умерен вятър от изток-североизток. Максималната температура на височина 1200 метра ще е около 22°, на 2000 метра – около 16°. По Черноморието ще е предимно слънчево. Ще духа слаб до умерен североизточен вятър. Максималните температури ще са 28°-30°. Температурата на морската вода е 26°-27°. Вълнението на морето ще бъде 2-3 бала. На 04.08.2018 слънцето ще изгрее в 06:21 часа и ще залезе в 20:44 часа. Продължителност на деня 14:23 часа. На 04.08.2018 луната ще изгрее в 00:14 часа и ще залезе в 13:38 часа. Осветеност на диска в 0h UT 58 %. Фаза на луната: последна четвърт. Сподели:", "date": "2018.08.04", "title": "СЛЪНЧЕВО ЛЯТО! Уикендът започва с много хубаво време, живакът скача до 34 градуса (КАРТА)"}
{"url": "https://pik.bg/%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D1%81-18-%D0%BF%D0%B0%D1%81%D0%B0%D0%B6%D0%B5%D1%80%D0%B8-%D0%BD%D0%B0-%D0%B1%D0%BE%D1%80%D0%B4%D0%B0-%D1%81%D0%B5-%D1%80%D0%B0%D0%B7%D0%B1%D0%B8-%D0%B2-%D0%BA%D1%80%D0%B0%D1%81%D0%BD%D0%BE%D1%8F%D1%80%D1%81%D0%BA%D0%B8%D1%8F-%D0%BA%D1%80%D0%B0%D0%B9-news770639.html", "text": "Хеликоптер Ми-8 с 18 човека на борда се е разбил в Красноярския край, съобщава ТАСС. Според първоначална информация на екстренните служби,на хеликоптера е имало 17 души, като всички са загинали. „Хеликоптер с пасажери се е разбил в района Игарка. Всички намирали се на борда са загинали“, е заявил пред Агенцията източникът. По информация на РИА Новости, на хеликоптера е имало 15 души, които са били нефтоработници, и 3-членен екипаж. Агенцията се позовава на свои източници. Една от версиите за жестоката катастрофа е техническа неизправност. Според друга версия екипажът е допуснал грешка при маневра при лоши метеорологични условия. Сподели:", "date": "2018.08.04", "title": "Хеликоптер с 18 пасажери на борда се разби в Красноярския край"}
{"url": "https://pik.bg/%D0%BA%D1%83%D1%87%D0%B5-%D0%BE%D1%86%D0%B5%D0%BB%D1%8F-%D1%81%D0%B5%D0%B4%D0%BC%D0%B8%D1%86%D0%B0-%D0%BF%D0%BE%D0%B4-%D0%BE%D1%82%D0%BB%D0%BE%D0%BC%D0%BA%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-news770602.html", "text": "Животното е намерило скривалище в зидана печка в една от изгорелите къщи в селцето Мати, съобщава Нова телевизия. Доброволци-спасители откриха кучето и го кръстиха Локомаки. То вече е настанено в спасителен център. Броят на идентифицираните жертви на катастрофалните пожари в областта Атика е 85 души, четирима от които починаха от раните си в болници в Атина. Огнената трагедия в Гърция се случи на 23 юли. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г. Курортното градче Мати, разположено източно от гръцката столица, е почти изцяло изпепелено. В момента всички огнища на огнената стихия са ликвидирани. Повечето жертви са загинали в огъня, но някои са се удавили в морето, бягайки от пламъците. Седмица след опустошителните пожари в райони на гръцката столица Атина, доброволци откриха куче, оцеляло по чудо в огнения ад. Сподели:", "date": "2018.08.04", "title": "Куче оцеля седмица под отломките в Гърция"}
{"url": "https://pik.bg/%D0%B1%D0%B4%D0%B6-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D1%84%D0%BE%D1%82%D0%BE%D0%B3%D1%80%D0%B0%D1%84%D1%81%D0%BA%D0%B8-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D1%81%D0%B2%D0%BE%D1%8F%D1%82%D0%B0-130-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-news770599.html", "text": "Националният железопътен превозвач организира фотографски конкурс на тема: „130 години пътуваме заедно”, посветен на 130-ата годишнина от създаването на Българските Държавни Железници. В конкурса ще могат да вземат участие всички любители на железопътния транспорт в България. Участниците в състезанието могат да илюстрират със свои авторски произведения приятни впечатления и емоции от пътуването си с влак или да запечатат кадър от природен пейзаж с преминаващ влак. От изпратените фотографии ще бъдат отличени 13 снимки, които ще бъдат публикувани в илюстративен календар на БДЖ, посветен на 130-ата годишнина на железопътния превозвач. Желаещите да участват в конкурса могат да изпращат своите фотографии на официалния електронен адрес на „Холдинг БДЖ” ЕАД (bdz@bdz.bg), като посочат три имена, телефонен номер за обратна връзка, както и дата и място на заснемане на изпратените изображения. Крайният срок за изпращане на снимките е 30 септември 2018 г. Избраните 13 фотографии ще бъдат публикувани на официалната интернет страница на \"Холдинг БДЖ\". Сподели:", "date": "2018.08.04", "title": "БДЖ организира фотографски конкурс за своята 130-годишнина"}
{"url": "https://pik.bg/%D0%BD%D0%B0%D0%B4-1-%D0%BC%D0%B8%D0%BB%D0%B8%D0%BE%D0%BD-%D0%B4%D1%83%D1%88%D0%B8-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%BB%D1%8F%D1%82%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-news770581.html", "text": "Общоевропейско онлайн допитване за евентуално отменяне на практиката на преместване на стрелките с час напред за лятното часово време предизвика голям интерес, според представители на ЕС, предаде ДПА. \"Още сме по средата на допитването и сме регистрирали повече от милион респонденти\", каза говорител на Европейската комисия (ЕК) пред ДПА. Само през първите три дни те бяха повече от 500 000. Социологическото проучване, започнало през юли и продължаващо до 16 август, пита европейските граждани, дали биха предпочели да се премахне увеличаващото деня време, и дали предпочитат лятото или зимата за някакво разместване на времето. Базирайки се на тези резултати, както и на констатации на други допитвания, ЕК иска да вземе решение по предложението за отменяне на лятното часово време в ЕС. Европейският парламент, както и няколко държави членки, вече са помолили Комисията да преразгледа сегашната практика за преместване на часовниците през пролетта и есента, и да прецени дали тя трябва да бъде променена. Сподели:", "date": "2018.08.04", "title": "Над 1 милион души участват в проучването за лятното часово време в Европа"}
{"url": "https://pik.bg/%D1%85%D0%B0%D1%80%D0%B8-%D0%B8-%D0%BC%D0%B5%D0%B3%D0%B0%D0%BD-%D1%89%D0%B5-%D0%BF%D1%80%D0%B5%D0%BA%D0%B0%D1%80%D0%B0%D1%82-%D0%BB%D1%8F%D1%82%D0%BD%D0%B0%D1%82%D0%B0-%D1%81%D0%B8-%D0%B2%D0%B0%D0%BA%D0%B0%D0%BD%D1%86%D0%B8%D1%8F-%D1%81-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-news770598.html", "text": "Принц Хари и Меган Маркъл ще се отправят на лятната си ваканция през следващите седмици. И ще посетят един много специален човек по пътя. Според People, най-новата кралска двойка скоро ще замине за Шотландия, за да посети замъка Балморал за заслужена почивка и релаксация. Но това няма да е романтично бягство, а по-скоро семейна ваканция, тъй като кралица Елизабет Втора също ще пътува с тях. Това не е голяма изненада, като се има предвид, че кралицата притежава двореца и обикновено прекарва лятото си там. Миналата година Кейт Мидълтън и принц Уилям прекараха известно време с Нейно величество, а вероятно ще се върнат и тази година. А мястото е повече от достатъчно за всички тях. Имотът, който е собственост на кралското семейство от 1852 г., идва с 50 000 акра земя, разположена в шотландските планини. В него гостите могат да се насладят на частен театър, бална зала и зашеметяващи градини, поддържани от самата кралица. Ваканционните събития в Балморал, според The Guardian, включват официални вечери, а ако времето позволява - неформално барбекю. Разходките, риболовът и преследването на елени също са в програмата. Освен лятното си пътуване до двореца, принц Хари и Меган се очаква да добавят няколко печата към паспортите си тази есен. През октомври двойката планира да посети Австралия, Нова Зеландия и островите Фиджи за Invictus Games. Сподели:", "date": "2018.08.04", "title": "Хари и Меган ще прекарат лятната си ваканция с кралица Елизабет"}
{"url": "https://pik.bg/%D0%B3%D1%80%D1%8A%D0%BC-%D1%83%D0%B1%D0%B8-%D1%86%D1%8F%D0%BB%D0%BE-%D1%81%D1%82%D0%B0%D0%B4%D0%BE-%D0%BE%D0%B2%D1%86%D0%B5-%D0%B2-%D1%81%D1%8A%D1%80%D0%B1%D0%B8%D1%8F-news770532.html", "text": "Инцидентът станал вчера, когато силна буря с пороен дъжд и гръмотевици връхлетяла общината, много села в която са претърпели значителни щети. Собственикът на стадото разказва, че от 26 породисти овце по случайност са оцелели само две. Овцете били под един бор, който най-вероятно е бил ударен от мълнията. \"Картината беше ужасяваща. Всички сме в шок. Чу се силна експлозия като че някой хвърли бомба в двора и помислих, че е улучен оборът\", разказа той. Гръм уби цяло стадо овце в село Врънчани, в района на Горни Милановац, в централна Сърбия, съобщи Танюг. Сподели:", "date": "2018.08.04", "title": "Гръм уби цяло стадо овце в Сърбия"}
{"url": "https://pik.bg/%D0%B1%D0%B0%D0%BD%D1%81%D0%BA%D0%BE-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-115-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%BE-%D0%BF%D1%80%D0%B5%D0%BE%D0%B1%D1%80%D0%B0%D0%B6%D0%B5%D0%BD%D1%81%D0%BA%D0%BE%D1%82%D0%BE-%D0%B2%D1%8A%D1%81%D1%82%D0%B0%D0%BD%D0%B8%D0%B5-news770660.html", "text": "Банско ще отбележи 115 години от Илинденско-Преображенското въстание, съобщиха от пресцентъра на Община Банско, цитирани от „Фокус“. Програмата включва панихида за загиналите, която ще бъде отслужена в храма „Св. Троица” от 10:00 часа, следвана от полагане на венци и цветя в знак на признателност пред паметника „Банско помни героите”. По традиция на празника ще се проведе събор с участието на фолклорните изпълнители Магдалена Балабанова и Янко Неделчев, както и фолклорни групи към читалище „Никола Вапцаров” – Банско. Той ще започне в 11:30 часа в местността „Пещерите“ над Банско. Сподели:", "date": "2018.08.04", "title": "Банско отбелязва 115 години от Илинденско-Преображенското въстание"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%BE%D1%82%D0%BE-%D0%BF%D1%80%D0%B8-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D1%82%D0%B8%D0%BA%D0%B0-%D0%B1%D0%B5%D0%B1%D0%B5-news770607.html", "text": "електронното издание на вестник Protothema, цитирана от \"Фокус\". Майката на шестмесечно бебе, което умря от задушаване по време на пожара в Мати на 23 юли загина в болницата, след като лекарите се бориха за живота й повече от една седмица, пише Майката, на име Маргарита, която беше омъжена за пожарникар, участвал в борбата с огнената стихия в района, без да знае, че пламъците скоро ще стигнат и до неговия дом, беше в интензивното отделение на болница с тежки изгаряния и дихателни проблеми за 12 дни, обяснява изданието. В трагично развитие на събитията на 23 юли, съпругът пристига в дома си с линейка и въпреки техните усилия да спасят 6-месечното момченце, надишало се с отровни изпарения, бебето умира. Докато медиците оказват първа помощ на бебенцето й, с тежки изгаряния и шокирана, Маргарита постоянно пита: „Добре ли е, бебето ми добре ли е?“ С треперещ глас дядото на младенеца и баща на Маргарита потвърди трагичните новини пред Protothema. “Дъщеря ми беше в критично състояние. Иска ми се да можех да ви съобщя добри новини“. Сподели:", "date": "2018.08.04", "title": "Почина майката на загиналото при пожарите в Атика бебе"}
{"url": "https://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B2-%D1%88%D0%BF%D0%B8%D0%BE%D0%BD%D0%B0%D0%B6-%D1%80%D1%83%D1%81%D0%BA%D0%B8%D0%BD%D1%8F-%D1%80%D0%B0%D0%B1%D0%BE%D1%82%D0%B8%D0%BB%D0%B0-10-%D0%B3-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-news770617.html", "text": "Рускиня, която в продължение на 10 години е работила в американското посолство в Москва, бе заподозряна от американските власти в шпионаж в полза на Русия. Жената с руска националност е работила за Сикрет сървис - агенцията, натоварена с мисията да охранява и да разследва на американска територия и в чужбина. Тя е работила в Сикрет сървис до 2016 г., според CNN, който се позовава на представител на американската администрация, като през това време не е породила никакви съмнения. При рутинна проверка американските власти обаче открили, че жената е разговаряла без разрешение редовно с Федералната служба за сигурност на Русия. Тя не е разполагала със строго секретна информация, но е имала достъп до вътрешната мрежа и имейлите на служители от посолството. По всяка вероятност е била в състояние да предава на руските служби чувствителна информация като например графиците на американския президент и вицепрезидент. Рускинята е била съкратена от работа миналата година, след като Държавният департамент й е отнел правото на достъп до всякаква инофрмация. Подробно разследване от външен източник може да определи какви щети е причинила жената. В изявление Сикрет сървис признава, че всички чужди граждани, които му предоставят услуги при изпълнение на мисията му, било то административна или друга, могат да станат обект на влияние на чуждо разузнаване. Но в никакъв момент тези хора не са в състояние да получат информации за националната сигурност. От Държавният департамент на САЩ отказаха коментар по случая като заявиха, че ще проучат внимателно изтеклата в медиите информацията. Същевремнно по-рано днес американският президент заяви на митинг, че е изгладил отношенията си с руския си колега. Сподели:", "date": "2018.08.04", "title": "Обвиниха в шпионаж рускиня, работила 10 г. в американско посолство"}
{"url": "https://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D1%81%D0%B0%D0%BC%D0%BE%D0%BB%D0%B5%D1%82-%D0%B8%D0%B7%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B1%D0%B5%D0%BB%D0%B3%D0%B8%D0%B5%D1%86-%D1%81-%D0%B3%D0%B0%D0%BD%D0%B3%D1%80%D0%B5%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80-%D0%B3%D0%BE-%D0%B7%D0%B0%D1%80%D1%8F%D0%B7%D0%B0-%D0%BD-news770657.html", "text": "Оказва се, че става въпрос за белгиец, който пристигнал със съпругата си на почивка в Слънчев бряг (на снимката се вижда съпругата на намиращия се в отчайващо състояние човек). Двамата, заедно с багажа им, който е до главата му, пристигнали в 13,50 часа пред Противошокова зала, където лекарите веднага видели огромните черни рани по крака на чужденеца. Той бил с гангрена. Веднага е прегледан от съдов хирург. Раната е била обработена и в същото време лекарите подготвили документите за хоспитализирането на чужденеца в съдовото отделение на болницата, съобщава \"Флагман\". Потресаваща снимка с лежащ полугол мъж в коридора на Спешния център на УМБАЛ-Бургас разбуни духовете в морския град. Белгийското семейство е пристигнало преди 10 дни в Слънчев бряг. Чужденецът е бил с тежък диабет, от който здравословното му състояние рязко се влошило у нас и кракът му започнал да гангренясва. Все пак той изтърпял до последния ден, в който е трябвало да си тръгнат с групата, но на летището в Бургас днес около обед той колабирал от силните болки в крака и вероятно поради рязко спадналата му кръвна захар. Летищният лекар го прегледал и решил, че пътникът не може да се качи в самолета в този вид. С линейка на аеропорта той и съпругата му, заедно с багажа им били транспортирани до Противошокова зала в Бургас. Точно в 13,50 часа пациентът е бил подложен на цялостни изследвания, раната му е обработена и му е отправено предложение за хоспитализиране. Всъщност бурната реакция на френско говорещото семейство била предизвикана от факта, че те искали да хванат самолета за родината си и човекът да бъде лекуван там. Затова напуснали болничното заведение и с такси стигнали обратно до летището. Самолетът обаче вече бил излетял. Бруталната история показва, че на практика туроператорската фирма, с която белгиецът е пристигнал, буквално е зарязала чуждия летовник. Представителят на туроператора отказал да придружи летищната линейка, за да бъде преводът в Бургас адекватен. \"Ние разполагаме със заклети професионални преводачи от английски, немски и всички славянски езици, въпреки това осигурихме и адекватен превод на разбираем френски език, но тук трябваше да бъде преводач на туроператора - най-малкото защото белгиецът бе с изрядни документи, с европейска здравна карта. Не заслужаваше да бъде изоставен от хората, които бяха отговорни за здравето му\", казаха пред Флагман.бг от УМБАЛ-Бургас. След завръщането му около 17,30 часа обратно в УМБАЛ-Бургас, човекът вече е настанен в отделението и животът му е вън от опасност. Сподели:", "date": "2018.08.04", "title": "БРУТАЛНО! Самолет изостави на летището белгиец с гангрена! Български туроператор го заряза на произвола"}
{"url": "https://pik.bg/%D0%B7%D0%B0%D1%82%D1%8F%D0%B3%D0%B0%D1%82-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-news770608.html", "text": "ТАСС, цитирана от \"Фокус\" Сръбският член на Президиума (колективен орган, изпълняващ функциите на държавен глава и състоящ се от трима представители – бошняк, хърватин и сърбин) на Босна и Херцеговина (БиХ) Младен Иванич предложи засилване на граничния контрол в страната във връзка с наплива на мигранти, като думите му бяха цитирани от националната телевизия на Република Сръбска (РС) (един от ентитетите на БиХ), предава . „Отговорът е ясен, всичко останало са празни приказки. Ще продължат да пристигат хора и ако искаме това да не се случва, трябва да засилим граничния контрол“, заяви Иванич. По-рано президентът на РС Милорад Додик предложи на Европейския съюз да отвори границите си и да приеме всички бежанци при себе си. В сряда заместник-министърът на сигурността на БиХ Мийо Крешич заяви, че в Босна омаловажават проблемите с миграционната криза, а техният пик в страната трябва да се очаква в края на годината. Сподели:", "date": "2018.08.04", "title": "Затягат контрола по границата на Босна и Херцеговина заради мигрантите"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4-%D0%B4%D0%B5%D0%B2%D0%B5%D1%82-%D0%B5%D0%BA%D1%81%D1%82%D1%80%D0%B5%D0%BC%D0%B8%D1%81%D1%82%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-101-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0-%D0%B4%D0%B2%D0%BE%D0%B9%D0%BD%D0%B8%D1%8F-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%B0%D0%BD%D0%BA%D0%B0%D1%80%D0%B0-news770615.html", "text": "Девет обвиняеми екстремисти получиха по 101 доживотни присъди от турски съд за двойния атентат в столицата Анкара през 2015 г., при който загинаха повече от 100 души, съобщава \"Дейли сабах\". Сподели:", "date": "2018.08.04", "title": "РЕКОРД! Девет екстремисти получиха 101 доживотни присъди за двойния атентат в Анкара"}
{"url": "https://pik.bg/%D0%B4%D1%83%D0%BF%D0%BA%D0%B0-%D0%B2-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D1%82%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%BF%D1%8A%D1%82%D1%83%D0%B2%D0%B0%D1%82-%D1%81-%D0%B5%D0%B4%D0%B8%D0%BD-%D0%B1%D0%B8%D0%BB%D0%B5%D1%82-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D1%81%D0%BE%D1%84%D0%B8%D1%8F-news770616.html", "text": "Нова техника за гратисчиите в София – пробивът е свързан с пуснатата скоро система за електронно плащане и бързо се разпространи в социалните мрежи. Как е възможна тази „услуга” без да бъдем глобени? Преди няколко седмици общината въведе купуването на карта в градския транспорт и през мобилния телефон като за удостоверяване се ползва кю-ар код. Оказва се обаче, че за дневната и нощна карта на цени от 4 и 2 лева, купени през телефона, може да плати само един пътник, а други след него могат да се возят безплатно, предава Би Ти Ви. Купуваме дневна карта на цена от 4 лева през мобилен телефон. За няколко минути първия пътник се сдобива с кода, с който става редовен. Ако по-късно препрати данните и паролата си на друг и той влезе в сайта за мобилно таксуване, вторият пасажер също се сдобива с код. Така в обществения транспорт могат да се возят двама пасажери, но с един платен документ. Дефектът в системата за мобилно плащане означава по-малко приходи за Центъра за градска мобилност. За това от днес се блокират акаунтите след третото влизане в системата от различно устройство, а първият потребител получава и предупреждаващ имейл. До момента над 5700 потребители са се регистрирали в сайта за плащане през мобилен телефон, над 2000 са си купили карти, а да злоупотребят са опитали под 1% от пътниците. Сподели:", "date": "2018.08.04", "title": "Дупка в системата! Трима души пътуват с един билет в градския транспорт в София"}
{"url": "https://pik.bg/%D0%BE%D1%80%D0%B0%D0%BD%D0%B6%D0%B5%D1%80%D0%B8%D0%B9%D0%BD%D0%B8%D1%82%D0%B5-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B3%D0%BE%D1%82%D0%B2%D1%8F%D1%82-%D0%BF%D1%80%D0%BE%D1%82%D0%B5%D1%81%D1%82%D0%B8-news770643.html", "text": "Българската асоциация на производителите на оранжерийна продукция изпрати протестно писмо, с което иска спешна среща с ръководството на земеделското министерство и промяна в бюджета, определен за подпомагане на сектора, съобщава БНР. Производителите предупреждават, че ако исканията им не бъдат изпълнени, са готови на протестни действия. Схемата за обвързано подпомагане за оранжерийни зеленчуци е обсъждана в работна група, ръководена от заместник-министър Вергиния Кръстева. \"Тя ме уверяваше в тази работна група, че промени в бюджета за оранжерийното производство няма да има\", коментира Атанас Кунчев от Асоциацията. Когато виждат какво предложение България е изпратила до Европейската комисия идва неприятната изненада: „Защото нашият бюджет беше отрязан с 1 200 000 лв.\". Според производителите, някой в Министерството по традиция не си е свършил добре работата:  \"Или небрежност, или умишлена манипулация\", коментира Кунчев. Ако отрязаните 1 200 000 лв. не бъдат изплатени под друга форма, това ще доведе до свиване на българското производство: \"80% от плодовете и зеленчуците в България, които консумират българите, са внос. Какво може да стане? Ще станат 85%. Идеално. Парите, които дава Европа, не са в българско производство, а някъде другаде. Писна ни вече от схемаджийство в земеделието\", казва изпълнителният директор на Асоциацията на оранжерийните производители Атанас Кунчев. Сподели:", "date": "2018.08.04", "title": "Оранжерийните производители готвят протести"}
{"url": "https://pik.bg/%D0%B3%D0%BE%D1%80%D1%87%D0%B8%D0%B2%D0%BE-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D0%B5%D0%BF%D0%B8%D0%B7%D0%BE%D0%B4-%D0%BD%D0%B0-%E2%80%9E%D0%BC%D0%B5%D0%B6%D0%B4%D1%83%D0%B7%D0%B2%D0%B5%D0%B7%D0%B4%D0%BD%D0%B8-%D0%B2%D0%BE%D0%B9%D0%BD%D0%B8%E2%80%9D-news770642.html", "text": "Режисьорът Джей Джей Ейбрамс отбеляза първия ден от снимките на \"Междузвездни войни: Епизод IX\" , присъединявайки се към Twitter и публикувайки трибют към покойната звезда на култовата космическа сага Кари Фишър и други участници в проекта, съобщи Контактмюзик. 52-годишният Ейбрамс не крие \"горчивината\" да работи без Фишър , починала на 60-годишна възраст на 27 декември 2016 г. Режисьорът отдава почит и към невероятния екип и актьорски състав , предшественика си Райън Джонсън и съ здателя на \"Междузвездни войни\" Джордж Лукас. Сподели:", "date": "2018.08.04", "title": "Горчиво начало на снимките на новия епизод на „Междузвездни войни”"}
{"url": "https://pik.bg/%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F%D1%82-%D1%83%D0%B8%D0%BA%D0%B5%D0%BD%D0%B4-%D0%BD%D0%B0-%D0%BA%D0%BD%D0%B8%D0%B6%D0%BD%D0%B0%D1%82%D0%B0-%D1%84%D0%B8%D0%B5%D1%81%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B5-%D0%B2-%D1%85%D0%BE%D0%B4-%D0%BD%D0%B5-%D0%B8%D0%B7%D0%BF%D1%83%D1%81%D0%BA%D0%B0%D0%B9%D1%82%D0%B5-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%89%D0%B0%D0%BD%D0%B4-1-news770688.html", "text": "Ценителите на литературата, които днес и утре са в морската столица, не бива да пропускат шанса да се насладят на морето от прекрасни книги, което се плиска по главната улица - между хотел \"Черно море\" и Фестивалния комплекс. Тече финалния уикенд на Алея на книгата във Варна - най-мащабното пътуващо изложение у нас. Най-големите отстъпки от цените и най-интересните книги ще откриете на щанда на издателство \"Милениум\", което предлага стотици заглавия от всички жанрове - документални, исторически, биографични, за здравето и за билките, детски, философски, езотерични и множество художествени класики и произведения на хитови съвременни писатели и поети. Най-новите предложения са сборникът с разкази , биографията , - десетата книга от поредицата \"Философия за всеки\", трилърът от Дот Хъчисън. Ще откриете богат избор от увлекателни романи за плажа и куп книги от серията \"Опознай себе си\". Ценна придобивкат и за начинаещите, и за напредналите въдичари е новата Сподели:", "date": "2018.08.04", "title": "Последният уикенд на книжната фиеста във Варна е в ход. Не изпускайте намаленията на щанд 10"}
{"url": "https://pik.bg/%D0%B6%D0%B5%D0%BD%D0%B0%D1%82%D0%B0-%D0%B4%D0%BD%D0%B5%D1%81-%D0%BF%D0%BE%D0%B4%D0%BC%D0%BB%D0%B0%D0%B4%D1%8F%D0%B2%D0%B0%D1%82-%D0%B2%D0%B0%D0%B3%D0%B8%D0%BD%D0%B8-%D0%B2-%D0%BC%D0%B0%D0%B9%D1%87%D0%B8%D0%BD-%D0%B4%D0%BE%D0%BC-news770601.html", "text": "Подмладяват вагини в АГ болница \"Майчин дом\" в София. Тази нова манипулация е първата, която се осъществява в държавно лечебно заведение и се прилага в новия медицински център, който беше открит вчера, съобщиха от там. В него се правят още офис хистероскопия, спектрален скрининг за рак на шийката на матката, скрининг за рак на гърдата, фетална морфология и женски консултации. В „Майчин дом“ заместник – министърът на здравеопазването д-р Бойко Пенков откри и първата и единствената у нас лаборатория за диагностика на вродени болести. В нея неинвазивно ще се изследва плода при бременни за аномалии. В момента най-често откриваните аномалии са Синдром на Даун, на Едуардс и на Патау. Тези тестове много бързо разширяват капацитета си. Засега те не се поемат от здравната каса и струват около 800 лева, каза проф. Алектсей Савов – завеждащ Централната генетична клиника и национален консултант по генетика. Близо 4000 бебета се раждат в \"Майчин дом\" годишно, отбеляза зам.-министърът д-р Бойко Пенков. По думите му към генетичните тестове ще има голям интерес, като се има предвид, че все повече хора отлагат първото дете за времето, след като направят кариера и възраснтта на родилките – първескини става все по-висока. Много говорим, че болниците имат дългове. \"Майчин дом\" е една от тези, които няма задължения, посочи той. Сподели:", "date": "2018.08.04", "title": "ЖЕНАТА ДНЕС! Подмладяват вагини в \"Майчин дом\""}
{"url": "https://pik.bg/%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B5-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B0-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news770677.html", "text": "В източногерманския град Потсдам бе унищожена с контролиран взрив 250-килограмова бомба от Втората световна война, след като сапьорите прецениха, че тя не може да бъде безопасно обезвредена, предаде ДПА, цитирана от БТВ. Бомбата била заровена на дълбочина едва 60 см. Тя била леко деформирана и затова нямало как да бъде обезвредена. Около 3 000 души, живущи в радиус от 800 метра от местоположението на бомбата, били евакуирани от домовете си. В зоната за евакуация попаднали и сгради на регионалните власти и централата на федералната полиция. Това е 189-ото взривно устройство от Втората световна война, което е открито и обезопасено в Потсдам от обединението на двете Германии. Сподели:", "date": "2018.08.04", "title": "В Германия бе унищожена бомба от Втората световна война"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%80%D1%83%D0%BC%D1%8F%D0%BD%D0%B0-%D0%B0%D1%80%D0%BD%D0%B0%D1%83%D0%B4%D0%BE%D0%B2%D0%B0-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D1%8A%D0%B4%D0%B5-%D0%B5-news770691.html", "text": "Потвърждавам ареста на Димитър Желязков - Очите. Задържан е бил снощи около 3 часа в хотелската си стая в Истанбул в изпълнение на международното издирване, което обяви прокуратурата. Това заяви пред ПИК говорителят на главния прокурор Румяна Арнаудова. \"Искрени благодарности от страна на българската прокуратура към турските власти. Защото толкова бързо и адекватно реагираха! Предстои сега тежка екстрадиционна процедура. Прокуратурата ще изпрати искане за екстрадиция на лицето. До връщането в България той ще бъде в следствен арест или в затвор в Турция\", заяви още тя. \"Това, което също мога да кажа, е, че той не е навлязъл в Турция през българска граница, а преминал през гръцко-турски пункт - не мога да уточня точно къде. Но е излязъл от Гърция, където сме го издирвали с европейска заповед за арест, влязъл е в Турция, където го е чакала червената бюлетина, която пуснахме, и е бил задържан. Много се радвам за това, че турските власти реагираха толкова бързо!\", заяви пред ПИК Румяна Арнаудова. Сподели:", "date": "2018.08.04", "title": "САМО В ПИК! Говорителят на главния прокурор Румяна Арнаудова с ексклузивни разкрития къде е бил спипан Митьо Очите"}
{"url": "https://pik.bg/%D1%81%D0%BB%D0%B5%D0%B4-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%89%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%BD%D0%B0-%D0%B3%D0%BA%D0%BF%D0%BF-%E2%80%9E%D0%BC%D0%B0%D0%BB%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE%E2%80%9C-news770693.html", "text": "Премиерът Бойко Борисов ще посети ГКПП „Малко Търново“. Според информацията, в 12:30 часа министър-председателят Бойко Борисов и директорът на ГД „Гранична полиция“ гл. комисар Светлан Кичиков ще бъдат на ГКПП „Малко Търново“. Сподели:", "date": "2018.08.04", "title": "СЛЕД АРЕСТА НА ЖЕЛЯЗКОВ! Премиерът Борисов с изненадващо посещение на ГКПП „Малко Търново“"}
{"url": "https://pik.bg/%D0%B0%D0%B4%D0%B2%D0%BE%D0%BA%D0%B0%D1%82-%D0%BD%D0%B0-%D0%B4%D0%B6%D1%83%D0%BB%D0%B8%D0%B0%D0%BD-%D0%B0%D1%81%D0%B0%D0%BD%D0%B6-%D0%B8%D0%B7%D0%BA%D0%B0%D0%B7%D0%B0-%D0%BE%D0%BF%D0%B0%D1%81%D0%B5%D0%BD%D0%B8%D1%8F-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BC%D1%83-news770644.html", "text": "Един от адвокатите на Джулиан Асанж Дженифър Робинсън се опасява за здравето му. Тя заяви това в интервю пред американския телевизионен канал АВС, цитирани от ТАСС и „Фокус“ Основателят на „Уикилийкс“ Джулиан Асанж вече шеста година е зад стените на еквадорското посолство в Лондон, където се укрива от заповеди за арест от британските и шведските власти. \"Аз съм много загрижена за здравето му и за непоправимите вреди, нанесени върху здравословното му състояние му\", коментира тя. Според Робинсън, екипът от адвокати на 47-годишния Асанж вече се опитва да му осигури медицинска помощ във възможоно най-кратки срокове. В края на март властите в Еквадор лишиха Асанж от достъп до интернет и други средства за комуникация. Те обясниха това с неуспеха на учредителя на „Уикилийкс“ да направи писмено обещание в края на миналата година, според което се ангажира да не разпространява послания, които представляват намеса в делата на други страни. Робинсън сравнява това положение със затвор в единична килия. \"Той е в изолация поне през последните четири месеца\", каза адвокатът, като посочи, че подобна ситуация не може да не засегне здравето на клиента й. Адвокатът също така изрази загриженост относно публикуваната в пресата информация, според която еквадорските власти обмислят възможността да откажат да осигуряват убежище на Асанж. \"Ние очевидно сме притеснени от спекулации и медийни съобщения, в които източници в еквадорското правителство говорят за неизбежния край на предоставянето на убежище и закрила\", каза Робинсън. Сподели:", "date": "2018.08.04", "title": "Адвокат на Джулиан Асанж изказа опасения за здравето му"}
{"url": "https://pik.bg/%D1%83%D0%B4%D0%B0%D1%80-%D1%82%D1%83%D1%80%D1%87%D0%B8%D0%BD-%D0%BF%D0%BE%D0%BC%D0%BB%D1%8F-%E2%80%9E%D0%B2%D0%BE%D0%BB%D0%B2%D0%BE%E2%80%9C-%D0%BA%D1%80%D0%B0%D0%B9-%D0%B2%D1%8A%D1%80%D1%88%D0%B5%D1%86-news770702.html", "text": "Тежка катастрофа е станала рано тази сутрин на международния път Е-79 между Враца и Монтана, съобщава Булнюз. Според информацията, лек автомобил „Волво“ с шведска регистрация се е обърнал край пътя на разклона за Вършец. Там има поставени знаци, че движението към Монтана е затворено и трафикът е пренасочен по заобиколен маршрут. Очевидно знаците не са поставени достатъчно добре, след като около 07:00 часа шофьорът не е успял да ги види навреме и завил рязко вляво, след което се обърнал в храстите. В колата пътувало семейство от Турция, което живее в Швеция. Комшиите били на почивка в България и пътували към северната страна. Служители на мандра „Вършец“ били първите, които се притекли на помощ на катастрофиралите хора. От лекия автомобил били извадени мъж, жена и трите им деца, които се отървали от сериозни наранявания заради прословутата слава на ламарините на шведската марка. На мястото на инцидента пристигнали светкавично полиция и линейка. Спешните медици прегледали семейството и не се наложило да бъдат транспортирани в болницата. Турските граждани оптимистично заявили, че смятат да отстранят в сервиз във Враца щетите по автомобила и да продължат по пътя си. Те обаче се заканили повече да не преминават с кола през България. Сподели:", "date": "2018.08.04", "title": "УДАР! Турчин помля „Волво“ край Вършец"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%8F%D0%BC%D0%B1%D0%BE%D0%BB-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-news770648.html", "text": "Във връзка с извършване на ремонт на Околовръстен път „Изток“ в Ямбол до 17:00 часа ще бъде ограничен достъпът в района на кръстовището на околовръстното шосе с главната улица в жк. „Г. Бенковски“, между блокове №10 и №16, съобщиха от пресцентъра на Община Ямбол, цитирани от „Фокус“. Ремонтните дейности по трасето започнаха в края на юни т.г. от Областно пътно управление – Ямбол в отговор на настояванията на кмета Георги Славов пред регионалното министерство. Ямболският обходен път „Изток“ е обект от републиканската пътна мрежа, по-конкретно – част от трасето на път ІІІ – 5305 „Ямбол – Веселиново – Завой – граница с ОПУ „Сливен“. През 2014 г. втори и трети участък от пътя (б.р. от изхода на гр. Ямбол – с. Веселиново – с. Завой) бяха рехабилитирани. Неремонтиран остана най-компрометираният участък, а именно източният околовръстен път на Ямбол. След многократни сигнали от страна на кмета на общината, обектът бе включен като приоритетен за настоящата година от Министерство на регионалното развитие. Ремонтът включва рехабилитация на пропадания на пътя, полагане на два пласта асфалт на участък с дължина 2,5 км от кръстовището при печатница „Светлина“ до блок № 22 в к-с „Бенковски“, също и подмяна на бордюри. Участъкът е изграден през далечните 1977-1980 г като на няколко пъти са правени кърпежи на отделни участъци. Пътят е в лошо експлоатационното състояние – настилката е с множество единични дупки, слягания, дълбоки коловози, мрежовидни пукнатини и пропадания. Отсечката е с 3 възлови кръстовища за град Ямбол, които са с повърхностно отводняване. По трасето е налице влошено отводняване, затлачени отоци и натрупана кал с почвени отлагания върху банкетите. Преминаването на тежки автомобили допълнително влошава състоянието на настилката. В същото време участъкът се ползва и от линиите на градския транспорт. Ремонтът на пътя се прави и във връзка с предстоящото завършването на обект „Нова болница“. Единственият транспортен достъп до нея е Обходен път „Изток“, което прави пътната отсечка от първостепенно значение за града. Поради тази причина, по участъка ще се изградят тротоари и нова пътна връзка към болничния комплекс. Обектът е на стойност 1,5 млн. лева. Предвидено е ремонтът на Обходен път „Изток“ да приключи до края на месец август. Сподели:", "date": "2018.08.04", "title": "Важно! Промени в движението в Ямбол заради ремонти"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%BE%D1%82%D1%8A%D1%80%D0%BD%D0%BE%D0%B2%D1%81%D0%BA%D0%BE-%D1%81%D0%B5%D0%BB%D0%BE-%D0%B4%D0%BE%D0%BC%D0%B0%D0%BA%D0%B8%D0%BD-%D0%BD%D0%B0-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%B4%D0%B8%D0%BD%D1%8F%D1%82%D0%B0-news770654.html", "text": "Празник на динята ще се проведе тази вечер във великотърновското село Никюп, съобщава БНР. За почерпка на гостите местната земеделска кооперация е осигурила два тона дини. Празникът на динята в Никюп се провежда за седма поредна година. От 19:00 часа до полунощ са състезанията за децата и възрастните, разясни кметът Йорданка Атанасова. \"Надяждане с диня, търкаляне, боулинг с диня, \"Отгатни теглото на динята\", \"Познай цвета на динята\". Много игри и забавления, които вървят паралелно с музикална програма\", разкри част от изненадите Атанасова. По залез слънце децата от селото преминават в шествие с динени фенери, които изработват за празника. Като съпътстваща инициатива е селскостопанският пазар, на който местните производители представят свое производство плодове и зеленчуци. Сподели:", "date": "2018.08.04", "title": "Великотърновско село домакин на празник на динята"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BA%D1%81%D0%BF%D0%B5%D1%80%D1%82%D1%8A%D1%82-%D0%BF%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BF%D1%80%D0%BE%D1%84-%D0%BD%D0%B8%D0%BA%D0%BE%D0%BB%D0%B0%D0%B9-%D1%80%D0%B0%D0%B4%D1%83%D0%BB%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D0%B0%D0%BA%D0%B2%D0%BE-news770692.html", "text": "Все още е рано да се говори какъв ще бъде ефектъта от мащабната полицейска акция в Бургас, свързана с Димитър Желязков-Очите и негови приближени, при която бяха задържани 19 души, както и от ареста на самия Желязков. Това заяви ексклузивно пред ПИК професор Николай Радулов, експерт по национална сигурност и бивш главен секретар на МВР. Той коментира още, че за него е прозвучало странно, че от Прокуратурата са обявили, че никой от бандата не е разбрал, че се подготвя такава мащабна акция, което било положително, тъй като станало ясно, че няма изтичане на информация. - Все още е рано да се говори за това какъв ще бъде ефектът. Нека първо видим как ще се развият нещата по отношение на задържаните. Най-важното при самата акция е, че Митьо Очите и общинският съветник, за който стана ясно, че е част от бандата, са били изпуснати, въпреки че се говори за двугодишни наблюдения. Непрофесионално и нелогично е да си пуснат свободно да излезеш от страната, без за това да бъде сигнализирано, след като си следен. - Обект на разработка е пуснат да излезе от страната. Непрофесионално е, откъдето и да го погледнем. Въпреки, че от прокуратурата обявиха, че са наясно къде се намира. - Трудно е да се предвиди. Хора от криминалния контингент често са задържани и след това пускани на свобода. Нека видим докъде ще доведе разследването. Иначе аз съм „за“ прибирането на хора от криминалния контингент от време на време. Виждате, че в един момент те стават прекалено безочливи и се стига до престрелки между тях. Явно започват да смятат, че рекетът и насилието са нещо нормално и те са над държавата. Заради това и такива акции от време на време приемам за нормални. Иначе всеки сезон тези бандитски сблъсъци започват от нещо дребно – битка за паркоместа, например. Тя постепенно прераства в повече такива и постепенно се разраства в мрежа. Митьо Очите е лидерът не само в Бургас, но и по Южното Черноморие. Не съм сигурен, че няма да се появи в един момент с адвоката си сам и да обяви, че случайно разбрал, че е издирван. Няма да е прецедент. Преди 7 – 8 години имаше подобен случай с Крокодила. За гражданите наистина има проблем, че криминалния контингент си прави каквото си иска. Сега трябва да се види дали ще се стигне до конкретни обвинения. Ако се стигне до такива, но няма достатъчно доказателства обаче, това би се обърнало като бумеранг и би показало, че държавата не си върши работата. - Нека видим какво ще се случи. Задържането не означава нищо. И друг път е попадал в ареста, но не за дълго. - Лятото край морето винаги е особено. Там се стича целият криминален контингент. Това наистина прави криминологичната обстановка там изключително сложна и напрегната. Не е случайно, че в помощ на местните полицаи се пращат по цялото Черноморие и служители от вътрешността на страната през този сезон. Друг е въпросът доколко това е ефективно, тъй като те не познават достатъчно местната обстановка. Заради това и всяка година се правят акции и и се прибират бандитите. Дано сега не става дума за пиар акция, каквито лично аз съмнения имам. - В случая не мисля. Определено не. Става дума за съвместна операция на МВР и прокуратурата. Индикациите не са такива. Бизнесът си върви. В началото на сезона бандитите се разбират и си работят нормално. - Най-силно ме изненада, че от прокуратурата обявиха, че никой от бандата не разбрал, че ще се провежда мащабна акция. Това било положително, тъй като в прокуратурата разбрали, че няма изтичане на информация. Логично е тогава да мислим, че акцията може да е била за проверка дали има теч на информацията. Лятото е много силен сезон за престъпниците край морето заради концентрирането им там. Имам съмненията, че акцията бе там, за да се покаже, че държавата действа и гражданите трябва да са спокойни. А това идва на фона на все по-зачестяващите притеснения на хората за обири в градовете, от които напоследък пострадаха журналисти, политици. Сподели:", "date": "2018.08.04", "title": "САМО В ПИК! Експертът по национална сигурност проф. Николай Радулов с горещи разкрития: Какво следва след ареста на Митьо Очите"}
{"url": "https://pik.bg/%D0%BF%D1%80%D0%BE%D0%BB%D0%B8%D0%B2%D0%BD%D0%B8-%D0%B4%D1%8A%D0%B6%D0%B4%D0%BE%D0%B2%D0%B5-%D0%BD%D0%B0%D0%B2%D0%BE%D0%B4%D0%BD%D0%B8%D1%85%D0%B0-%D1%80%D0%B0%D0%B9%D0%BE%D0%BD%D0%B8-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B3%D1%8A%D1%80%D1%86%D0%B8%D1%8F-news770698.html", "text": "Проливни дъждове наводниха райони в Централна Гърция, съобщават световните агенции, цитирани от БНР.  Няма пострадали хора. От проливните дъждове силно засегнат е районът на град Ламия. Сили на пожарната и Гражданска защита успяха да прекратят пътя на водната стихия преди да наводни приземните етажи на къщите в няколко села. Заляти са пътища. Полицията забрани движението в рискови отсечки. Пожарникари спасиха семейство от автомобил, потънал във водата. Наводнени са и земеделски земи. В същото време властите съобщават за силен риск от пожари и днес, предимно на островите в Егейско море, както и в някои части на континентална Гърция. Полицейски патрули охраняват горски райони в близост до населени места. Властите предупреждават, че под пълна забрана е паленето на огън поради засилване на вятъра. Противопожарната служба е в режим на готовност. Сподели:", "date": "2018.08.04", "title": "Проливни дъждове наводниха райони в Централна Гърция"}
{"url": "https://pik.bg/%D0%B7%D0%B5%D0%BC%D1%8F%D1%82%D0%B0-%D0%BF%D0%B0%D0%BA-%D1%81%D0%B5-%D1%82%D1%80%D0%B5%D1%81%D0%B5-%D0%B4%D0%B2%D0%B5-%D0%BD%D0%BE%D0%B2%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%BE-news770718.html", "text": "Два слаби труса са регистрирани в Национален парк „Пирин“. Това сочи справка на сайта на Националния институт по геофизика, геодезия и география към БАН, цитиран от „Фокус“. Едното земетресение е с магнитуд 2.3 по скалата на Рихтер и е станало в 12:27 часа А другото е с магнитуд 2.1 и е регистрирано в 13:02 часа И двете са на дълбочина около 16 км. Сподели:", "date": "2018.08.04", "title": "ЗЕМЯТА ПАК СЕ ТРЕСЕ! Две нови земетресения в Благоевградско"}
{"url": "https://pik.bg/%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F%D1%82%D0%B0-%D0%BE%D1%81%D1%82%D0%B0%D0%B2%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D1%81%D0%BA%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%E2%80%9E%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%E2%80%9D-news770696.html", "text": "Продължава издирването на един от участниците в сблъсъка с полицията в хасковския квартал „Република”, съобщава Нова телевизия. Трети ден там се провежда акцията на полицията и жандармерията. Всичко започна, след като в сряда вечерта патрул се отзова на сигнал за отнето дете, а група мъже нападнаха полицаите с брадви. Един от тях беше ударен. Досега бяха задържани и освободени шестима души. Те са си извадили медицински и обвиняват полицаите, че са ги били. Сподели:", "date": "2018.08.04", "title": "Жандармерията остава в хасковския квартал „Република”"}
{"url": "https://pik.bg/%D0%BB%D1%8E%D0%B1%D0%BE%D0%B2%D0%BD%D0%B0-%D0%B4%D0%B8%D0%BB%D0%B5%D0%BC%D0%B0-%D1%82%D1%80%D1%8F%D0%B1%D0%B2%D0%B0-%D0%BB%D0%B8-%D0%B4%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0%D0%BC%D0%B5-%D0%BD%D0%B0-%D1%81%D0%B5%D0%B3%D0%B0%D1%88%D0%BD%D0%B8%D1%8F-%D1%81%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80-%D0%B7%D0%B0-%D0%B1%D0%B8%D0%B2%D1%88%D0%B8%D1%82%D0%B5-news770662.html", "text": "Всяка жена, която започва нова връзка, се изправя пред дилема – трябва ли да разказва пред новия партньор за бившите си? Трябва ли да бъде честна в това отношение? Много често искреността може да предизвика размисли и в крайна сметка да разстрои мъжа до нея. Сравнението по правило предизвиква безпокойствие. Това допринася не толкова за изграждането на честно партньорство, колкото за създаването на атмосфера на борба – победа или загуба в конкуренцията, казва семейният терапевт Вячеслав Москвичев пред psychologies. В нашата култура темата за конкуренцията е много разпространена. Но по-често се появява на работното място, в семейството искаме топлина, чувството, че сме ценни сами по себе си, че не е нужно да доказваме нищо. Защо да е важно да говорим за минали преживявания? Какви са надеждите за нашата искреност? В нашия живот има много различни събития и не сме длъжни, когато прекрачваме прага с нов мъж до себе си, да му разпечатаме цялата си автобиография. Хубаво е двойките да имат малко тайни, но ако не ви питат и вие не разказвате за миналите си връзки – това лъжа ли е? Ако новият партньор се интересува от миналите ви отношения е полезно да обсъдите защо се интересува. Може би той иска да знае заради какво сте се разделили и да избегне същите грешки, допълва Москвичев. И не по-малко важно е как да се говори за тези взаимоотношения, така че да не се наранят и двамата. Вниманието и загрижеността към другия са не по-малко важни за двойката, отколкото честността. Сподели:", "date": "2018.08.04", "title": "ЛЮБОВНА ДИЛЕМА! Трябва ли да разказваме на сегашния си партньор за бившите"}
{"url": "https://pik.bg/%D1%81%D0%B5%D0%B8%D0%B7%D0%BC%D0%BE%D0%BB%D0%BE%D0%B3-%D0%B7%D0%B0-%D1%82%D1%80%D1%83%D1%81%D0%BE%D0%B2%D0%B5%D1%82%D0%B5-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D0%B0%D1%80%D0%BA-%E2%80%9E%D0%BF%D0%B8%D1%80%D0%B8%D0%BD%E2%80%9C-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D1%8F%D1%82%D0%B0-%D0%BD%D0%B5-%D1%81%D0%B0-%D0%B1%D0%B8%D0%BB%D0%B8-%D1%83%D1%81%D0%B5%D1%82%D0%B5%D0%BD%D0%B8-news770722.html", "text": "Двете земетресения, които бяха регистрирани в Национален парк „Пирин“, не са усетени. Това заяви сеизмологът Валентина Протопопова от Националния институт по геофизика, геодезия и география към БАН „И двете земетресения са слаби и не са усетени – коментира Протопопова пред Фокус. - Първото, което е станало в 12:27 ч. и е с магнитуд 2.3 по скалата на Рихтер, като епицентърът се намира в близост до град Банско. Другото е с магнитуд 2.1 и е регистрирано в 13:02 часа“. Сподели:", "date": "2018.08.04", "title": "Сеизмолог за трусовете в Национален парк „Пирин“: Земетресенията не са били усетени"}
{"url": "https://pik.bg/%D1%81%D0%BF%D0%B0%D0%B4-%D0%BD%D0%B0-%D0%B1%D1%80%D0%BE%D1%8F-%D0%BD%D0%B0-%D0%B7%D0%B0%D1%81%D0%B5%D0%B3%D0%BD%D0%B0%D1%82%D0%B8%D1%82%D0%B5-%D0%BE%D1%82-%D0%BB%D0%B5%D1%82%D0%BD%D0%B8-%D0%B2%D0%B8%D1%80%D1%83%D1%81%D0%B8-%D0%B8-%D0%BD%D0%B0%D1%81%D1%82%D0%B8%D0%BD%D0%BA%D0%B8-%D0%BF%D1%80%D0%B5%D0%B7-%D0%B8%D0%B7%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81-news770700.html", "text": "Намалява броят на засегнатите от чревни инфекции и остри респираторни заболявания във Варненско през последната седмица, съобщава радио Фокус-Варна, като се позовава на информация от Регионалната здравна инспекция (РЗИ) в града. По данни на епидемиолозите до 2 август в морския град са отчетени 42 случая на чревни инфекции срещу 49 от предходната седмица. През настоящите дни чревните инфекции са представени от 1 случай на салмонелозa, 31 – на ентероколит, 3 вирусни хепатита, 5 ротавирусни ентерита и 2 колиентерита. С въздушно-капкови инфекции са регистрирани 9 лица срещу 16 за предходната седмица с варицела, бактериален менингит и скарлатина. Почти двойно по-малко през периода са заболелите от остри респираторни заболявания – 47, при 90 от предходната седмица. Регистрирани са по 1 случай на заболели от Лаймска борелиоза и Марсилска треска пациенти. С бързо известие в РЗИ - Варна са съобщени 17 лица, ухапани от кърлеж. В имунизационния кабинет през отчетния период са преминали общо 37 лица. Ваксина против жълта треска е била поставена на 5 лица. Сподели:", "date": "2018.08.04", "title": "Спад на броя на засегнатите от летни вируси и настинки през изминалата седмица във Варненско"}
{"url": "https://pik.bg/%D0%BF%D0%BE%D1%82%D1%80%D0%B5%D1%81-%D0%B2%D0%B0%D0%BD%D0%B4%D0%B0%D0%BB%D0%B8-%D0%B2%D0%B8%D0%BB%D0%BD%D0%B5%D1%8F%D1%82-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B7%D0%B0%D0%BF%D0%B0%D0%B4%D0%B5%D0%BD-%D0%BF%D0%B0%D1%80%D0%BA-%D0%B8%D0%B7%D1%82%D1%80%D1%8A%D0%B3%D0%BD%D0%B0%D1%85%D0%B0-%D0%B1%D0%B5%D1%81%D0%B5%D0%B4%D0%BA%D0%B8%D1%82%D0%B5-news770620.html", "text": "Груби вандалски прояви в Западния парк на София. Напълно здрави беседки миналата нощ са били изтръгнати от земята и обърнати по покрив, съобщава БНТ. Те се намират в частта на парка, която разделя жп прелеза и тунела на \"Люлин\". Вчера сутрин случайни минувачи видели трите съоръжения в необичайното им състояние и подали сигнал в близкото районно управление. Извършителите към този момент не са известни, нито мотивите им. От около два месеца в парка текат ремонти, които освен подмяна на пътните настилките, включват и обновление на парковото обзавеждане. Иначе, вандалските действия в този парк не са рядкост. Преди време във всички беседки е имало маси, които отдавна липсват. Сподели:", "date": "2018.08.04", "title": "ПОТРЕС! Вандали вилнеят в столичния Западен парк, изтръгнаха беседките"}
{"url": "https://pik.bg/%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B2%D1%8A%D0%B2%D0%B5%D0%B4%D0%B5-%D1%86%D0%B5%D0%BB%D0%B5%D0%B2%D0%B8-%D0%BE%D1%82%D0%BF%D1%83%D1%81%D0%BA-%D0%BF%D1%80%D0%B8-%D0%BE%D1%81%D0%B8%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B5%D1%82%D0%B5-news770655.html", "text": "Държавата да въведе целеви отпуск при осиновяване на дете, независимо от неговата възраст - затова настояват от Българската асоциация \"Осиновени и осиновители\". Искането им е провокирано от решението на Комисията за защита от дискриминация, че правото на едногодишен отпуск по майчинство за осиновителите на деца до 5 години е непряка дискриминация и така се допуска по-неблагоприятно третиране на осиновителите на по-големи деца. От асоциацията искат всички осиновители да имат право на отпуск за определен период , в който детето да се адаптира, и той да бъде компенсиран, в замяна на осигуровките, които те са внасяли. Решението на комисията не задължава държавата да предприеме мерки за изравняване на условията при осиновителите , а е препоръчително, съобщава Дарик. От социалното министерство го обжалват пред Административния съд в София , с мотив, че е неправилно и необосновано. Сегашното решение на комисията е свързано с жалбата на Мира , която е осиновила дете на 7 години и половина , и от деня на предаването му нямала право на нито един ден отпуск, след като изхабила всичките си дни в събиране на документи и обикаляне на институции. Тя смята, че нейното дете е дискриминирано заради възрастта си, и че трябва да има отпуск за адаптиране на децата от минимум 6 месеца. \"Това е един период, в който и детето се адаптира към родителя, и родителят започва да опознава детето, да научава навиците му, да започне да го кара да се чувства малко сигурно, че няма да бъде прехвърлено в следващата институция. Детето трябва да може да разбере, че този родител е закрилата и опората, че може винаги да се опре на този родител\", аргументира тезата си Мира. Осиновителите стават родители от деня, в който се съберат с детето, а не от деня на неговото раждане, затова няма логика отпускът им да е съобразен с възрастта на детето, коментира и Желязка Иванова, председател на Българската асоциация \"Осиновени и осиновители\". \"Ние искаме време, което да бъде обезпечено, за адаптация. Всяко едно дете, което се осиновява, има нужда от адаптация, независимо на каква възраст е. Дори бих казала, че по-големите деца имат нужда от по-дълъг период от адаптация\", твърди Иванова. Според решението на комисията сегашните текстове в Кодекса на труда и Кодекса за социално осигуряване , които дават право на едногодишен платен отпуск при осиновяване на дете до 5-годишна възраст представляват непряка дискриминация по признак възраст. Комисията препоръчва на социалния министър и на правителството да предприемат мерки, с които да създадат условия за изравняване на възможностите на осиновителите на деца над 5 години с тези на осиновителите на по-малки деца. От Асоциацията очакват тази препоръка да бъде първата крачка за обсъждане на идеята за въвеждане на целеви отпуск при осиновяване, независимо от възрастта на детето. Сподели:", "date": "2018.08.04", "title": "Асоциация иска да се въведе целеви отпуск при осиновяване на дете"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%BF%D1%8A%D1%82%D0%BD%D0%B8-%D0%B7%D0%BD%D0%B0%D1%86%D0%B8-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B2%D0%B0%D1%82-%D1%82%D0%BE%D1%82%D0%B0%D0%BB%D0%B5%D0%BD-%D1%85%D0%B0%D0%BE%D1%81-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%80%D1%83%D1%81%D0%B5-news770709.html", "text": "Тотален хаос предизвикват пътни знаци в центъра на Русе, поставени заради уличните ремонти в целия град, съобщава БТВ. Според информацията, стига се до абсурдни ситуации, в които само на една улица, едно до друго има десет различни обозначения, които напълно объркват шофьорите. Улица „Църковна независимост” – според знака влизането в нея е забранено. Точно под него обаче има друг, който указва да се продължи напред, а трети, че улицата е двупосочна. До абсурда се стига, защото фирмите, които работят на едно и също място по ремонта и водопровода са различни – всяка слага свои знаци, без да се съобрази с другата. „Имаме събиране на временна организация на два проекта, което е леко недоглеждане от страна на техническите ръководители. Част от старата организация на движението просто е трябвало да бъде затворена и закрита, а те не са го направили”, коментира шокиращата ситуация Димитър Наков, зам.-кмет по ТСУ. След подаден сигнал, от Общината са започнали ревизия на знаците. Сподели:", "date": "2018.08.04", "title": "Заради ремонти! Пътни знаци предизвикват тотален хаос в центъра на Русе"}
{"url": "https://pik.bg/%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%BE%D0%B1%D1%89%D0%B8%D0%BD%D0%B0%D1%80-%D0%BE%D1%82-%D0%B1%D1%81%D0%BF-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%B7%D0%B0%D0%B5%D0%B4%D0%BD%D0%BE-%D1%81-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-news770776.html", "text": "Общинският съветник от БСП в Бургас и зам.-председател на местния парламент Бенчо Бенчев е бил арестуван в Истанбул заедно с издирвания от Интерпол Димитър Желязков-Митьо Очите, научи ексклузивно ПИК от източници на разследването. Бенчев е бил отседнал в хотела, в който се намирал и Митьо Очите. Двамата са задържани от местните власти. Припомняме, че Димитър Желязков е издирван за участие в престъпна група за рекет, изнудвания и палежи. . През 2017 година Бенчо Бенчев взима 40% от активите на „Аркус – Сигурност Бургас” ООД след смъртта на гарда на Очите Александър Алексиев. През септември миналата година Бенчо Бенчев се забърка и в друг скандал, след като ядоса лидера на БСП Корнелия Нинова заради Ролс-Ройс-а, с който се движи в Бургас. Сподели:", "date": "2018.08.04", "title": "БОМБА В ПИК! Общинар от БСП арестуван в Истанбул заедно с Митьо Очите"}
{"url": "https://pik.bg/%D0%BE%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D0%B2-%D0%BA%D0%BE%D1%81%D0%BE%D0%B2%D0%BE-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%B8%D0%B4%D0%B5%D1%8F%D1%82%D0%B0-%D0%BD%D0%B0-%D1%85%D0%B0%D1%88%D0%B8%D0%BC-%D1%82%D0%B0%D1%87%D0%B8-%D0%B7%D0%B0-%E2%80%9E%D0%BA%D0%BE%D1%80%D0%B5%D1%86%D0%BA%D0%B8%D1%8F%E2%80%9C-%D0%BD%D0%B0-%D0%B3%D1%80%D0%B0%D0%BD%D0%B8-news770664.html", "text": "Висшестоящи членове на управляващите коалиционни партии „Алианс за бъдеще на Косово“ (ААК) и „Инициатива за Косово“ са против предложената идеята от президента на Косов Хашим Тачи за корекция на границата, която се интерпретира като позиция за размяна на територии със Сърбия, съобщава базираното в Прищина албанско електронно издание Gazeta Express, цитирано от „Фокус“. Против предложението на Тачи са лидерът на „Инициатива за Косово“ Фатмир Лимай и висшестоящият член на ААК и депутат Даут Харадинай. Лимай призова Тачи да уважава конституцията на Косово, докато Харадинай заяви че подобна идея произтича от Сърбия и Русия. Представители на най-голямата управляваща коалиционна партия – Демократическата партия на Косово, не са реагирали на последното предложение на бившия им лидер, който напусна партията, за да стане президент на страната. Против корекцията на границите или размяната на територии се обявиха и опозиционните партии. Фатмир Лимай добави, че няма да има Република Сръбска в Косово, отбелязвайки че подобна идея би провалила държавността на Косово. „Ние сме задължени да уважаваме конституцията и приложимите закони на Косово. Изявления за корекция на границите от институционални лидери са неприемливи“, заяви той. Председателят на парламентарната група на най-голямата опозиционна партия в Косово, Демократическата лига на Косово, Авдулах Хоти заяви пред медиите, че партията му не е готова за размяна на територии и поиска споразумението за нормализация на отношенията със Сърбия да донесе взаимно признаваме. Според него президентът Тачи и настоящето правителство нямат никаква легитимация да водят диалога със Сърбия и страната трябва да проведе предсрочни избори. Даут Харадинай смята, че идеята за корекция на границите, спомената от Тачи, ще донесе нов конфликт и е опасна за Косово. Той заяви, че подобни идеи са предложения на Русия и Сърбия. Сподели:", "date": "2018.08.04", "title": "От политическите партии в Косово скочиха срещу идеята на Хашим Тачи за „корецкия“ на границите"}
{"url": "https://pik.bg/%D0%BF%D1%80%D0%B8%D1%8F%D1%82%D0%B5%D0%BB%D1%81%D0%BA%D0%BE-%D1%80%D0%B0%D0%BC%D0%BE-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%87%D0%B0%D0%BA%D0%B0-%D0%BF%D0%BE%D0%BC%D0%BE%D1%89-%D0%BE%D1%82-%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%B7%D0%B0-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F%D0%BD%D0%B5-%D0%BD%D0%B0-%D0%B1%D1%80%D1%8E%D0%BA%D1%81%D0%B5%D0%BB-news770659.html", "text": "Великобритания желае да засили преговорите за Брекзит според новия британски министър по въпросите за Брекзит Доминик Рааб, след първата му среща с главния преговарящ на Европейския съюз Мишел Барние в Брюксел и преди формалните преговори между Брюксел и Лондон, които ще продължат на 13 август, съобщава електронното издание New Europe, цитирано от „Фокус“. Паралелно с тези преговори, британският премиер Тереза Мей ще се срещне с френския президент Еманюел Макрон в замъка Брегансон, официалната резиденция на държавния глава на Франция, през уикенда, в опит да даде нов живот на застоялите преговори за Брекзит. Мей е под натиск да сключи сделка, тъй като крайният срок за финализирано споразумение наближава бързо. В случая, че двете страни не успеят да постигнат решение, Великобритания рискува да напусне ЕС без план. Докато този сценарий започва да изглежда все повече и повече вероятен, собствените министри на Тереза Мей започват да стават все по-критични към неспособността ѝ да избегне това, което може да се превърне в катастрофално икономическо развитие за Великобритания след Брекзит. По време на скорошна визита в Париж, новият външен министър на Великобритания Джереми Хънт за пореден път предупреди за опасността от напускане на Евросъюза без търговско споразумение между двете страни, заявявайки че цената на провален развод ще тежи колкото на Великобритания, толкова и на Европа и по-късно добави, че „рискът от бурен развод“ остава реална възможност. Новите надежди на британския премиер са да заобиколи преговарящите на Брюксел и да убеди отделните държавни лидери от 27-те страни-членки на ЕС за важността от постигане на компромис преди срещата на върха на ЕС в Залцбург през есента, за която Мей се надява, че ще задържи вратата отворена за постигане на Брекзит. Тази надежда, обаче, беше попарена още от началото, след като Макрон даде да се разбере, че не би си позволил да подкопае съвместните усилия на ЕС. Той дълго време отхвърляше опитите на британските преговарящи да разделя и владеят 27-те членки на ЕС, което той вижда като опит за отслабване на преговорната позиция на Блока. Франция е известна като заемаща твърда позиция в преговорите за Брекзит, особено по отношение на финансовите услуги, поради очакванията на Париж, че ще бъде новия дом на водещите световни банкови институции, след като те зарежат Лондон, който е международната финансова столица, за сметка на град, който се намира в пределите на ЕС. Сподели:", "date": "2018.08.04", "title": "Приятелско рамо! Тереза Мей чака помощ от Еманюел Макрон за заобикаляне на Брюксел"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%BB%D0%B5%D0%BD-%D1%86%D0%B2%D0%B5%D1%82%D0%BA%D0%BE%D0%B2-%D0%BD%D0%B0-%D0%BC%D0%BE%D1%80%D0%B5-%D1%81-%D0%BC%D0%BB%D0%B0%D0%B4%D0%BE-%D0%B3%D0%B0%D0%B4%D0%B6%D0%B5-%D1%81%D0%BD%D0%B8%D0%BC%D0%BA%D0%B0-news770431.html", "text": "Милен Цветков продължава да не потвърждава официално, че в живота му има нова любов, но вече не крие близостта си с красивата си колежка Даниела Анадолийска, която от няколко години работи като редактор в неговото предаване. Освен че двамата споделят едно и също работно място и през делничните дни са заедно почти денонощно, дори през отпуската Милен не се отделил от младата хубавица. За втора поредна година журналистът завел горещата блондинка на море, като този път двамата прекарали ваканцията си в Созопол. Няколко дни били напълно сами, а после към тях се приъсединили и други хора от екипа, с които се забавлявали заедно и използнали почивката за т.нар тиймбилдинг. През миналото лято Милен не посмя да афишира, че с Даниела са плажували заедно, защото раните от раздялата му с дългогодишната му половинка Ивета, от която има син Боян, бяха все още пресни. Двамата скъсаха окончателно в началото на 2017 г., а няколко месеца след това Цветков хлътнал по сексапилната си колежка. Още тогава й предложил да отидат заедно на море, но взел със себе си и малкия Боян, с когото прекарвали време все по-рядко, откакто с майка му се изнесли от дома на тв водещия. Това лято Милен и Даниела били сами край морския бряг и имали шанс да се наслаждават на компанията си необезпокоявани от деца. Всичките им колеги знаели за техните по-специални отношения и привидно ги подкрепяли, но зад гърбовете им се носели много и упорити слухове. Най-коментираната тема била дали ако връзката им се задълбочала, журналистът щял да се реши да има и трето дете, при условие, че дъщеря му Калина вече е мома за женене. От друга страна Даниела все още нямала семейство и със сигурност мисълта да стане майка често преминавала през главата й. За момента обаче предпочитала да се наслаждава на любовните трепети и да не ги натоварва с очаквания, които биха я разочаровали. Тя била наясно, че Милен от дълги години се слави като женкар и джентълмен. Когато се завърнал в ефир след кратката пауза на предаването му и Даниела попаднала в неговия екип, тя забелязала, че избирал сътрудничките си предимно по атрактивната визия. Сподели:", "date": "2018.08.04", "title": "САМО В ПИК И \"РЕТРО\"! Милен Цветков на море с младо гадже (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B7%D0%B2%D0%B5%D0%B7%D0%B4%D0%B0-%D0%BE%D1%82-%D1%85-%D1%84%D0%B0%D0%BA%D1%82%D0%BE%D1%80-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81%D0%B8-%D1%81%D1%8A%D1%81-%D1%81%D0%B0%D0%BD%D1%8F-%D0%B0%D1%80%D0%BC%D1%83%D1%82%D0%BB%D0%B8%D0%B5%D0%B2%D0%B0-%D0%BA%D0%B0%D0%BA-%D0%BA%D0%B0%D1%80%D0%B8%D0%B5%D1%80%D0%B0-news770731.html", "text": "Финалистката в третия сезон на \"Х Фактор\" Невена Пейкова стана поредният артист, напуснал компанията на Саня Армутлиева \"Вирджиния Рекърдс\" след Жана Бергендорф, Рафи Бохосян, Маги Джанаварова, Невена Цонева... Без Желязната лейди зад гърба си, изпълнителката на хита \"Да избягаме\" вече извади две парчета. Само за статистиката - за тригодишния престой под крилото на Армутлиева, лейбълът й осъществи 3 проекта за Пейкова. Преди месец излезе колаборацията й с Преслав Иванов - Presley, озаглавена  \"Побърквам\", а до края на уикенда в \"YouTube\"-канала й ще бъде качено и видеото на \"Мами\", заснето в Гърция. \"Няма скандал, няма драми. Разделихме се с топли чувства и аз съм благодарна на целия екип за тези три години и половина, през които работих с тях. Те са големи професионалисти, в лицето на Саня винаги съм срещала добър приятел. Просто в един момент пътищата се разделят. А и нали знаете, че на артистите ни е много сладко да опитаме сами дали ще ни се получи... Досега съм свикнала да има гръб зад мен, сега ми се налага да правя всичко съвсем сама, но пък си нося отговорностtа сама. Тази компания ми даде трамплин, връзки, направиха името ми разпознаваемо, изградиха образа Невена Пейкова, направихме 3 страхотни проекта, с които много се гордея\", коментира Невена разлъката си с \"Вирджиния\" пред ПИК TV. Паралелно с музикалната си кариера, сега тя я е в ролята на учител и предава своите умения в музикалната си школа. И всеки път, когато някой от учениците й се върне с награда, Невена си припомня своето първо отличие на сцената - в 8 клас на конкурса \"Нова музика\" в Горна Оряховица. От сцената хитовата изпълнителка слиза не със статуетка или с плакет. \"Първата ми награда от конкурс беше суджук. Не се шегувам. Нали знаете, че в Горна Оряховица произвеждат суджук, затова и раздаваха от деликатеса на най-добрите\", признава още талантливата певица. Сподели:", "date": "2018.08.04", "title": "САМО В ПИК TV! Звезда от \"Х Фактор\" проговори за раздялата си със Саня Армутлиева! Как кариерата на Невена Пейкова стартира с... горнооряховски суджук - гледайте в \"Жълтите новини\""}
