{"url": "http://pik.bg/%D0%B7%D0%B0%D0%B7%D0%B8%D0%BC%D1%8F%D0%B2%D0%B0%D1%82-%D0%BF%D0%B5%D0%B5%D1%89%D0%B8%D1%82%D0%B5-%D1%84%D0%BE%D0%BD%D1%82%D0%B0%D0%BD%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news705315.html", "text": "Зазимяват Пеещите фонтани в Пловдив, съобщиха от общинския пресцентър. Днес и през следващите два дни предстоят последните за тази година пускания на музикално-светлинна програма на Пеещите фонтани. В понеделник започва източването на водата от езерото в Цар-Симеоновата градина. След почистването и профилактиката на съоръжението ще бъде монтирано празничното осветление на Пеещите фонтани, което през зимния сезон ще радва пловдивчани и гостите на града, се посочва още в съобщението.", "date": "2017.11.16", "title": "Зазимяват Пеещите фонтани в Пловдив"}
{"url": "http://pik.bg/%D0%B3%D0%B0%D0%B2%D1%80%D0%B0-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%B7%D0%B0-%D0%BF%D0%BE%D1%81%D0%BC%D0%B5%D1%88%D0%B8%D1%89%D0%B5-%D0%BF%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5-%D0%B2-%D0%BD%D0%BE%D0%B2%D0%B8-%D1%85%D0%B0%D0%BD-%D0%BD%D0%B0%D1%80%D0%BE%D0%B4%D1%8A%D1%82-%D0%B8%D1%81%D0%BA%D0%B0-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%BA%D0%BB%D0%B8%D0%BD%D0%B8%D0%BA%D0%B0%D1%82%D0%B0-%D1%81-%D0%BD-news705389.html", "text": "Най-катастрофалната селекция, подбирана някога в \"Биг Брадър\", отврати до краен предел тренираните на какви ли не кощунства зрители и фенове на формата. В страницата на предаването във \"Фейсбук\" 90% от коментарите са с негативен привкус. Все повече се срещат и призиви за бойкот на шоуто, които самите последователи отправят помежду си и то само три дни след началато на сезона. За толкова кратък период от време в Къщата избухнаха рекорден брой скандали, изрекоха се тонове обидни думи и реплики, като в епицентъра на вихрушката с глава роля се отчете Луна. До първите номинации същата успя да настрои срещу себе си всички около себе си. А с поведението си със симтпоми за няколко вида психични заболявания, направи и кофти услуга на Биг Брадър, който е масово оплюван от народа за селекцията му - не от звезди, а от потенциални пациенти в Карлуково. С абсолютно основание в социалната мрежа хората все по-често оприличават Къщата, която досега години наред бе наричана \"най-популярната\" и \"най-желаната квартира\", в психодиспансер и лудница. Народът най-добре показа на Големия брат отношението си към пациентите му в бившата елитна къща, настояща клиника, като ги направи за посмешище чрез хумористични колажи. Припомняме, че сезонът \"Ол Старс\" е с нов слоган: \"Most Wanted\" или в превод от английски - най-търсените. Би следвало да се разбира най-търсените звезди. Поправка: най-търсените луди!", "date": "2017.11.16", "title": "ГАВРА! Направиха за посмешище пациентите в Нови хан! Народът иска закриване на клиниката с най-търсените луди (СНИМКИ)"}
{"url": "http://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BC%D0%BD%D0%BE%D0%B3%D0%BE-%D1%82%D1%83%D1%80%D0%B8%D1%81%D1%82%D0%B8-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%B0%D1%81%D0%B0%D0%BC%D0%B1%D0%BB%D0%B5%D1%8F%D1%82%D0%B0-%D0%BD%D0%B0-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%BE%D1%82%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-news705359.html", "text": "Министърът на туризма Николина Ангелкова проведе работна среща с акад. Асаф Хаджиев, генерален секретар на Парламентарната асамблея на Черноморското икономическо сътрудничество (ПАЧИС). Това съобщиха от пресцентъра на Министерството на туризма. По време на срещата бяха обсъдени възможностите за сътрудничество в сферата на туризма. Двамата разговарях и за възможностите за развитие на круизния туризъм в Черноморския регион. Министър Ангелкова представи пред акад. Хаджиев добрите резултати, които страната отчита при посещенията на чуждестранни туристи. От началото на годината близо 7,5 млн. чуждестранни гости са дошли у нас, като се наблюдава ръст от 7,7 на сто, обясни министърът. Положителни са и данните за туристите от страните членки на Организацията за Черноморско икономическо сътрудничество (ОЧИС), чийто орган е ПАЧИС. През първите 9 месеца на 2017 г. над 3,5 млн. общо са посетители у нас от страните, които са част от организацията - Гърция, Румъния, Азербайджан, Албания, Армения, Грузия, Молдова, Русия, Сърбия, Турция и Украйна. Те нарастват с близо 6% и съставят около половината от общия туристопоток в страната. Член на ПАЧИС е и България. Акад. Хаджиев посочи, че организацията отдава голямо значение на туристическия сектор в Черноморския регион. Той информира, че през 2018 г. ПАЧИС чества 25 години от създаването си. \"В тази връзка търсим партньор от страна на Министерството на туризма за организиране на съвместни събития в сектора\", каза още акад. Хаджиев.", "date": "2017.11.16", "title": "Ангелкова се похвали с много туристи на шефа на асамблеята на Черноморското сътрудничество"}
{"url": "http://pik.bg/%D0%B3%D0%B5%D0%BD%D1%81%D0%B5%D0%BA%D1%8A%D1%82-%D0%BD%D0%B0-%D0%BE%D0%BE%D0%BD-%D1%81%D0%BC%D1%8F%D1%82%D0%B0-%D0%B7%D0%B0-%D0%BD%D0%B5%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D1%80%D0%B0%D0%B2%D0%BD%D0%B8%D1%89%D0%B5%D1%82%D0%BE-%D0%BD%D0%B0-%D0%B2%D0%B7%D0%B0%D0%B8%D0%BC%D0%BE%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC-news705398.html", "text": "РИА Новости, цитирана от \"Фокус\". Генералният секретар на ООН Антонио Гутереш смята, че равнището на международното взаимодействие в сферата на борбата срещу тероризма трябва да се засили, предава „В глобализирания свят изтърваването на една страна може да се превърне бързо в заплаха за нейните съседи и за по-далечните държави. Затова и нашите задачи трябва да бъдат единството, солидарността и съвместната работа“, заяви Гутереш по време на реч в Лондон. „И до сега няма консенсус по всеобхващаща конвенция по международния тероризъм“, добави той и отбеляза, че по този повод има 19 различни конвенции и различни регионални споразумения. Отбелязвайки, че страните членки на ООН трябва да засилят борбата срещу източниците на финансиране за тероризма и прането на пари, Гутереш подчерта, че тези усилия не са достатъчни. „Специалните служби трябва да подобрят обмена на информация и да работят в тази посока. Настъпил е момент за началото на нова ера за обмен на разузнавателни данни, съвместни усилия, целящи спасяването на живот“, добави той. Същевременно генералният секретар заяви, че възнамерява да създаде през 2018 г. „първата в историята среща на високо равнище на началниците на антитерористичните управления за стимулиране на създаването на нови партньорства и засилване на отношенията на доверие“.", "date": "2017.11.16", "title": "Генсекът на ООН смята за недостатъчно равнището на взаимодействие в борбата срещу тероризма"}
{"url": "http://pik.bg/%D0%BF%D0%B5%D1%82%D0%B8%D0%BC%D0%B0-%D0%B4%D1%83%D1%88%D0%B8-%D1%81%D0%B0-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D1%81%D0%BB%D0%B5%D0%B4-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5%D1%82%D0%BE-%D0%B2-%D0%B3%D1%8A%D1%80%D1%86%D0%B8%D1%8F-news705371.html", "text": "Greek Reporter, цитиран от \"Фокус\". Един от шестте души, които бяха обявени за изчезнали, е намерен жив и в добро здраве от спасителните екипи. Съобщението за изчезването му бе направено от негови близки, предава Той е открит в спасителите в колата си, в близост до къщата си в района на Агиос Йоанис в Мандра.", "date": "2017.11.16", "title": "Петима души са в неизвестност след наводнението в Гърция"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BD%D0%BE%D0%B2-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B1%D0%BE%D0%B1%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-news705343.html", "text": "Българският футбол се тресе, според последните информации около спорт номер 1 в Родината, ще има ожесточена битка за президент на БФС. Както е известно, предстои конгрес на Централата. Дългогодишният шеф на Футболния съюз Борислав Михайлов още не е подал официална кандидатура, че желае да продължи начело на БФС. Индикации, че Михайлов ще се кандидатира обаче не липсват. Горещи мълви около родната футболна действителност обаче сочат, че ще се стигне до звездна битка за президентското място в БФС. Твърди се, че Любослав Пенев съвсем скоро ще заяви официални претенции към висшата позиция във футбола ни. Нещо повече, визира се, че около кандидатурата на Любо тече сериозна подготовка и Пенев ще получи подкрепа от други големи имена в родния футбол и разбира се - не малък брой клубове. Задава ли се остра битка между Борислав Михайлов и Любослав Пенев? Дългогодишната суша на националите относно класиране на голям форум, множеството скандали свързани със съдийство в родния шампионат, незавидното място на българските таланти на световната футболна сцена и прочие всяват редица въпроси около поста на президент на БФС! Мнозина твърдят, че сегашното управление на Футболния съюз не е от най-сполучливите, ще има ли нова Централа, що се отнася до лидерите в нея? И нов модел на развитие на българския футбол... Впрочем промяна - касаеща налагането на родни футболисти в българския шампионат (ако ще и с наредби, дори и връщането на отменени такива) и туширане на напрежението свързано с публика и съдии - изглежда задължителна! Независимо дали Борислав Михайлов ще е отново начело на Централата, или Боби ще е аут в БФС за сметка на Любо Пенев, или друг кандидат. В интервю пред \"Топспорт\" пък легендата Петър Жеков заяви: \"Дано. Когото и да сложат - по-добре ще е. Но този сега си е вързал здраво гащите и тия тюфлеци пак ще вдигнат картончетата за него... Нагласил си е нещата. Само трябва да се появи на гласуването и ще спечели. Но ще видим дали пък някой не му готви неприятна изненада\"! Думите на Жеков идват след въпрос дали е възможна смяна на върха в БФС на предстоящия Изпълком. Боби Михайлов, по всичко личи, търпи сериозни критики.", "date": "2017.11.16", "title": "Футболно земетресение! Нов президент? Боби Михайлов..."}
{"url": "http://pik.bg/%D1%84%D1%80%D0%B0%D0%BD%D1%86%D0%B8%D1%8F-%D0%B2%D0%BE%D0%B4%D0%B5%D0%BD%D0%B0%D1%82%D0%B0-%D0%BE%D1%82-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0%D0%B1%D0%B8%D1%8F-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B4%D0%B0-%D1%83%D0%B2%D0%B5%D0%BB%D0%B8%D1%87%D0%B8-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B8%D1%82%D0%B5-%D1%81%D0%B8-%D1%83%D1%81%D0%B8%D0%BB%D0%B8%D1%8F-%D0%B7%D0%B0-%D0%B9%D0%B5%D0%BC%D0%B5%D0%BD-news705399.html", "text": "Френският външен министър Жан-Ив Льо Дриан призова водената от Саудитска Арабия коалиция да увеличи хуманитарните си усилия за местното население на Йемен, предаде Ройтерс. Ръководителите на три агенции на ООН приканиха водената от Рияд военна коалиция да отмени блокадата си над Йемен и предупредиха, че хиляди души ще загинат, ако тя се запази. \"Говорихме за хуманитарната ситуация и какви мерки трябва да се вземат, за да стигне международната помощ бързо до йеменците, които изпитват изключително спешни нужди\", каза Льо Дриан на съвместна пресконференция в Рияд със саудитския си колега Адел Джубейр. Саудитска Арабия от две години участва във войната в Йемен и е критикувана, че блокира достъпа до хуманитарна помощ. В интервю за Ройтерс днес Джубейр обвини подкрепяните от Иран бунтовници хуси, че обсаждат цивилни райони и пречат на хуманитарната помощ да бъде доставяна.", "date": "2017.11.16", "title": "Франция: Водената от Саудитска Арабия коалиция да увеличи хуманитарните си усилия за Йемен"}
{"url": "http://pik.bg/%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82-%D0%B8%D0%B7%D1%80%D0%B0%D0%B5%D0%BB-%D1%81-%D0%B3%D0%BE%D0%BB%D1%8F%D0%BC-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%82%D0%B5%D0%BB%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%BD%D0%BE-%D1%81%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%B0%D1%80%D0%B0-news705364.html", "text": "The Jerusalem Post Израел иска да споделя разузнавателни данни със Саудитска Арабия, за да се противопостави на Иран, заяви началникът на Генералния щаб на Израел Гади Айзенкот, цитиран от израелското издание , което се позовава на думите му, изказани в интервю пред саудитска медия, пише \"Фокус\". „Готови сме да си обменяме опит със Саудитска Арабия и други умерени арабски страни, както и да споделяме разузнавателна информация, за да се противопоставим на Иран“, каза той в рядко интервю за базирания в Лондон саудитски вестник „Елаф“. Според неговите думи, двете страни имат много общи интереси. „При американския президент Доналд Тръмп се появи възможност за формирането на нов международен съюз в региона. Трябва да създадем нов всеобхватен стратегически план за блокирането на заплахата от страна на Иран“, обясни Айзенкот, като подчерта, че разрастването на влиянието на Ислямската република в региона на Близкия Изток е заплаха за Ерусалим и Рияд. „Иран има планове да установи контрол върху Близкия Изток чрез създаването на две шиитски дъги“, заяви генерал-лейтенантът. „Първата тръгва от Иран и минава през Ирак, за да завърши в Сирия и Ливан, а втората минава през Персийския залив, през Бахрейн и стига до Червено море в Йемен. Ние трябва да предотвратим това“. Айзенкот, който участва в годишната конференция на началниците на Генерални щабове, проведена във Вашингтон през октомври, заяви пред „Елаф“, че изказването на саудитския представител относно Иран „се припокрива“ с израелската позиция по въпроса.", "date": "2017.11.16", "title": "ПРЕЦЕДЕНТ! Израел с голям компромис, предложи разузнавателно сътрудничество но Саудитска Арабия срещу Иран"}
{"url": "http://pik.bg/%D0%BA%D1%83%D0%B7%D0%BC%D0%B0%D0%BD%D0%BE%D0%B2-%D0%BE%D1%82%D0%BF%D0%B0%D0%B4%D0%BD%D0%B0-%D0%BD%D0%B0-14-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8-%D0%B2-%D1%81%D0%B0%D0%BD%D1%82%D1%8F%D0%B3%D0%BE-news705404.html", "text": "Димитър Кузманов отпадна на четвъртфиналите на двойки на турнира по тенис на червени кортове от сериите \"Чалънджър\" в Сантяго (Чили) с награден фонд 50 хиляди долара и гостоприемство. Българинът и Гонзало Оливейра от Португалия загубиха от бразилците Гилерме Слесар и Фабрисио Нейш с 1:6, 3:6 за 54 минути, след като допуснаха четири пробива в мача, предава Спортал.", "date": "2017.11.16", "title": "Кузманов отпадна на 1/4-финалите на двойки в Сантяго"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%83%D1%81%D0%BA-%D1%89%D0%B5-%D0%BF%D1%80%D0%B8%D1%82%D0%B8%D1%81%D0%BA%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BF%D0%BE-%D0%B1%D1%80%D0%B5%D0%BA%D0%B7%D0%B8%D1%82-news705340.html", "text": "Reuters, цитиран от \"Фокус\". Председателят на Европейския съвет Доналд Туск ще попита Тереза Мей, как смята да постигне изискванията на ЕС преди средата на декември, за когато е планирана срещата на върха на ЕС, на която трябва да се вземе решение, дали да бъде отворена преговорната глава за търговските отношения след раздялата между двете страни през март 2019 година. Той ще направи това по време на срещата им в кулоарите на срещата на върха на ЕС в шведския град Гьотеборг по въпросите на заетостта и социалната политика, предава Източник на агенцията от Брюксел е съобщил, че ЕС е започнал вътрешна подготовка за начало на преговорния процес по търговията след декември, но е добавил, че „Туск ще информира Мей, че този позитивен сценарий не е даденост и за него трябва да бъде свършена още много работа, в краткото време, което остава“. Освен това, председателят на Европейския съвет ще попита британския премиер какви са плановете на Обединеното кралство за осъществяването на прогрес по трите ключови теми от първата фаза на преговорите, най-вече за средствата, които Великобритания дължи към европейския бюджет.", "date": "2017.11.16", "title": "Доналд Туск ще притиска Тереза Мей за преговорите по Брекзит"}
{"url": "http://pik.bg/%D0%BE%D1%82-%D1%82%D0%BE%D1%80%D0%BE-%D1%80%D0%BE%D1%81%D0%BE-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D0%B8%D0%BB%D0%BE%D1%82%D0%B8%D1%82%D0%B5-%D1%81%D0%B8-%D0%B7%D0%B0-%D1%81%D0%B5%D0%B7%D0%BE%D0%BD-2018-%D0%B2%D1%8A%D0%B2-%D1%84%D0%BE%D1%80%D0%BC%D1%83%D0%BB%D0%B0-1-news705403.html", "text": "Гран При на Абу Даби следващата седмица ще е едва петото състезание за Гасли и четвърто за Хартли, но от отбора са толкова доволни от представянето им досега, че са готови да подпишат с тях за цялата следваща година. Новобранците ще вземат местата на преминалия в Рено Карлос Сайнц и на пренебрегнатия Даниил Квят. \"Много се радваме да потвърдим за Пиер и Брендън толкова рано, че ще са наши пилоти за 2018-а. През тази последна част от сезона те показаха, че са готови за Формула 1. Свикнаха бързо с колата, демонстрираха възможностите си и доказаха, че могат да се изправят пред изпитание \", заяви шефът на тима Франц Тост. Пиер Гасли е на 21 години, шампион в GP2 за 2016-а и е част от младежкия тим на Ред Бул от 2014 година насам, предава Спортал. Правил е тестове както за шампионския отбор, така и за Торо Росо, преди да получи шанса си да седне зад волана по време на състезателен уикенд за Гран При на Малайзия миналия месец. Брендън Хартли е на 28 години и пътят му до Формула 1 определено не бе от кратките. Преди няколко години той бе отхвърлен от Ред Бул, но доказа таланта си в шампионата за издръжливост, спечелвайки две титли, и сега е по-мотивиран от всякога да покаже какво е способен. След успешните си дебюти във Формула 1 този сезон, двамата пилоти Пиер Гасли и Брендън Хартли получиха постоянни договори с Торо Росо и догодина ще са съотборници в младежкия тим на Ред Бул.", "date": "2017.11.16", "title": "От Торо Росо обявиха пилотите си за сезон 2018 във Формула 1"}
{"url": "http://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%83%D0%B4%D0%B0%D1%80-%D0%B1%D0%B8%D0%B2%D1%88%D0%B0%D1%82%D0%B0-%D0%B6%D0%B5%D0%BD%D0%B0-%D0%BD%D0%B0-%D0%B1%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BC%D1%83-%D0%B2%D1%8A%D1%80%D0%BD%D0%B5-60-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-news705367.html", "text": "Вероника Ларио, бившата съпруга на Силвио Берлускони, трябва да му върне 60 милиона евро, след като беше отменено съдебното решение, даващо й право на издръжка, съобщи АФП, цитирана от БТА. Берлускони и Ларио се разведоха през февруари 2014 г., но не можаха да се споразумеят за издръжката. Първоначално тя беше определена на три милиона евро месечно, а след това намалена на 1,4 милиона евро. Милански съд, сезиран от Силвио Берлускони, днес отмени изцяло издръжката с мотива, че Виктория Ларио е достатъчно богата, защото има капитал от 16 милиона евро, семейни бижута и издателска къща. Италианският апелативен съд през май постанови, че предназначението на издръжката след развод не е да гарантира същия начин на живот, като през брака, а се присъжда, ако бившият съпруг не може да посрещне нуждите си. Виктория Ларио поиска развод през май 2009 г., като обясни, че \"не може да остане с мъж, който се среща с малолетни\".", "date": "2017.11.16", "title": "СТРАШЕН УДАР! Бившата жена на Берлускони трябва да му върне 60 милиона евро!"}
{"url": "http://pik.bg/%D0%B6%D0%B5%D0%BD%D0%B8%D1%82%D0%B5-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%85%D0%B0-%D1%81-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%BD%D0%B0-%D1%87%D0%B0%D1%88%D0%B0-%D1%87%D0%B0%D0%B9-news705372.html", "text": "МВнР. Акредитираните в България жени – посланици поздравиха заместник министър-председателя по правосъдната реформа и министър на външните работи Екатерина Захариева за активната й външна политика, съобщиха от пресцентъра на „Вие не само сте от малкото жени министри на външните работи в света, но и от малкото дами в попрището на дипломацията”, посочиха те. „Не бива да се прави разлика между мъже и жени политици или дипломати, защото така изпадаме в другата крайност”, каза от своя страна министър Захариева. Според нея хората трябва да се оценяват по качествата им. Министър Захариева се срещна с дамите, ръководители на дипломатическите представителства на Азербайджан, Бразилия, Великобритания Виетнам, Индия, Израел, Република Южна Африка, САЩ, Унгария и Финландия. Те се събраха на чаша чай по покана на посланика на Обединеното кралство Ема Хопкинс в нейната резиденция. По време на неформалната среща Екатерина Захариева запозна събеседничките си с приоритетите на предстоящото Българско председателство на Съвета на Европейския съюз. Първият ни дипломат посочи, че реалната европейска перспектива за хората, и особено младите, от региона, е основна цел на българското правителство не само по време на Председателството, но и като стратегически приоритет на външната политика на България. Дамите обсъдиха и въпроса за бежанската криза. Те се обединиха около мнението, че е необходимо ЕС да работи за предотвратяване на причините, които тласкат към Съюза хора, търсещи убежище.", "date": "2017.11.16", "title": "Жените-посланици се срещнаха с Екатерина Захариева в британското посолство на чаша чай"}
{"url": "http://pik.bg/%D0%BF%D1%80%D0%BE%D0%B1%D0%B8%D0%B2-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%B4%D0%BE%D0%BF%D1%83%D1%81%D0%BD%D0%B0-%D0%B5%D0%B2%D1%82%D0%B0%D0%BD%D0%B0%D0%B7%D0%B8%D1%8F%D1%82%D0%B0-%D0%B7%D0%B0-%D1%83%D0%BC%D0%B8%D1%80%D0%B0%D1%89%D0%B8-%D0%BF%D0%B0%D1%86%D0%B8%D0%B5%D0%BD%D1%82%D0%B8-news705400.html", "text": "Папа Франциск заяви, че в здравните системи по света има неравенство, особено в богатите страни. Той посочи, че правителствата са длъжни да се грижат за всички граждани, предаде Ройтерс. \"Все по-усъвършенстваните и скъпи лечения са достъпни за все по-ограничени и привилегировани сегменти от населението\", каза Франциск в реч пред конференция на европейските членове на Световната медицинска асоциация. \"Това поражда въпроси за устойчивостта на осигуряване на здравни услуги и за нещо, което може да бъде наречено системна тенденция към все по-голямо неравенство в здравеопазването\". \"Тази тенденция личи ясно, когато се сравни осигуряването на здравни грижи по страни и континенти, каза главата на Римокатолическата църква, както и когато се погледне ситуацията в по-богатите страни, където достъпът до здравеопазване става все по-опасно зависим от личните икономически възможности, а не от реалната нужда от лечение\", заяви Франциск. Макар че евтаназията е \"винаги грешна\", може да е \"допустимо\" в някои случаи да се спре лечението на умиращи пациенти, каза папата, потвърждавайки отново становището на Римокатолическата църква за трудните решения за слагане на край на живота. Франциск поясни, че католическата догма за святостта на живота не оправдава \"прекалено ревностното лекуване\" на терминално болни пациенти. По думите му \"няма задължение\" да се използва \"всеки възможен лек\" за умиращи пациенти и прекратяването или избягването на лечение би могло да е \"морално допустимо\" и \"отговорно признава ограниченията на нашата смъртност, щом стане ясно, че съпротивата е безполезна\". Според него трябва да има \"внимателна преценка на моралната цел, съпътстващите обстоятелства и намеренията на замесените лица\", а \"решенията трябва да се взимат от пациента, ако е годен и дееспособен\". Той заяви, че в демократичните общества към тези \"деликатни въпроси трябва да се подхожда спокойно, сериозно и обмислено, търсейки, доколкото е възможно, съгласие по решенията, включително на юридическо равнище\".", "date": "2017.11.16", "title": "ПРОБИВ! Папа Франциск допусна евтаназията за умиращи пациенти"}
{"url": "http://pik.bg/%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5-%D0%B2-%D0%BB%D1%8E%D0%B1%D0%BE%D0%B2-%D0%B5%D1%82%D0%BE-%D0%BA%D0%BE%D0%B9-%D0%B8%D0%B7%D0%BF%D1%80%D0%B0%D1%82%D0%B8-%D0%BC%D0%B5%D1%87%D0%B5-%D0%BE%D1%82-300-%D1%80%D0%BE%D0%B7%D0%B8-%D0%BD%D0%B0-%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B2%D0%B0%D1%81%D0%B8%D0%BB%D0%B5%D0%B2%D0%B0-%D0%B2-%D0%BA%D1%8A%D1%89-news705376.html", "text": "На старта на \"Биг Брадър\" с най-търсените риалити звезди плеймейтката Светлана Василева прекрачи прага на Къщата с голямо червено мече под ръка. Получи го в студиото на Ники Кънчев, но така и не стана ясно кой стои зад изненадата и дали това не е настоящият любим на моделката Християн Гущеров. Обаче не той, а най-добрите приятелките на Светлана организирали вълнуващото й изпращане. Червеното мече не е плюшена играчка, а ръчно изработен 40-сантиметров сувенир под формата на малкия бозайник, украсен с над 300 розички. Луксозните мечки Love Bear се продават в социалните мрежи и на няколко места из столичните молове, като малкият вариант, предназначен да донесе късмет на Светлана в Къщата, струва около 200 лв., проучи ПИК. Предлага се и по-голям, гигантски 70-сантиметров мечок, върху който са \"разцъфнали\" над 2000 рози. Романтичното мече, което е хит сред влюбените двойки, се произвежда в чужбина.", "date": "2017.11.16", "title": "ОБЯСНЕНИЕ В ЛЮБОВ? Ето кой изпрати мече от 300 рози на плеймейтката Светлана Василева в Къщата (СНИМКИ/ВИДЕО)"}
{"url": "http://pik.bg/%D0%B2%D1%8A%D1%88%D0%BD%D0%BE%D1%82%D0%BE-%D0%BD%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B8%D0%B7%D0%BB%D0%B5%D0%B7%D0%B5-%D1%81-%D1%83%D0%BA%D0%B0%D0%B7%D0%B0%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D1%82%D0%BE%D0%BF%D0%B0-%D0%B2-%D0%B3%D1%8A%D1%80%D1%86%D0%B8%D1%8F-news705342.html", "text": "Министерството на външните работи. Какво да правите при възстановяване на щетите Във връзка с обилните валежи и наводнения в южна Атика, Гърция, е необходимо да се спазват основните препоръки на отдела за управление на кризи на МВнР на Република Гърция. Това съобщиха от пресцентъра на Ако живеете в район, в който е имало наводнения и преди: - Уверете се, че отводнителните канали и улуци не са запушени и функционират нормално. - Ограничете максимално пътуванията си и избягвайте работа или престой в помещения под земното равнище. Ако се намирате на закрито: - Избягвайте помещения под земното равнище и се придвижете към безопасно място на по-голяма височина. Ако сте навън: - Не преминавайте, пеша или с кола, през буйни потоци вода. - Стойте далеч от електрически съоръжения и жици. - Ако колата ви спре, оставете я, защото може да потъне или да бъде повлечена от течението. - Избягвайте райони, в които е имало свлачища. Ако сте на открито: - През следващите часове, избягвайте наводнени райони или райони с опасност от наводнение. - Потокът вероятно е променил познатите характеристики на района, а течението може да е заличило части от улици, тротоари и др. - Възможна е опасност от разрушени настилки, райони с опасен наклон, кални свлачища и др. - Възможно е водата да е замърсена заради боклук, мъртви животни или други материали. - Внимавайте да не възпрепятствате работата на спасителните екипи. - Не се приближавайте към райони, в които е имало свлачища и падащи камъни. - Проверете дали жилището или работното ви място са под опасност от падащи предмети или камъни. - Опитайте се да намерите твърда земя. - Избягвайте движеща се вода. - Ако видите наводнена улица пред вас – спрете и променете посоката на движение. - Избягвайте застояли води, които могат да са проводник на електричество ако има теч на подземна електрическа инсталация. - Следвайте инструкциите на упълномощените лица. Преди да започнете възстановителна дейност: - Запомнете: Дори при оттегляне на водата, все още съществува опасност. - Свържете се с властите, за да се уверите, че е безопасно да се върнете в жилището или работното си място, особено когато е имало евакуация. - Изключете електрическото захранване, дори и ако електрическата компания е изключила подаването на електричество към целия район. - Спрете водното захранване, в случай на потенциална опасност за водопреносната мрежа. Проверка на наводнена сграда - Носете защитни обувки, за да избегнете наранявания от предмети или неравности, скрити от повърхността на водата. - Инспектирайте стените, вратите, стълбите и прозорците. - Проверете електрическото захранване, водопреносната мрежа и отводнителната система.", "date": "2017.11.16", "title": "Въшното ни министерство излезе с указания заради потопа в Гърция"}
{"url": "http://pik.bg/%D0%BA%D0%B8%D1%82%D0%B0%D0%B9-%D0%BC%D0%B8%D1%80%D1%8A%D1%82-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%80%D0%B5%D1%88%D0%B8-%D0%B4%D0%B2%D1%83%D1%81%D1%82%D1%80%D0%B0%D0%BD%D0%BD%D0%BE-news705386.html", "text": "Reuters, цитиран от \"Фокус\". Китай и Русия предложиха на САЩ и Южна Корея да прекратят провеждането на военни учения в района, в замяна на спирането на ядрената програма на Северна Корея. Китай формално нарича идеята „предложение за двойно прекратяване“. Говорителят на Министерството на външните работи на Китай Генг Шуанг заяви, че Китай продължава да подкрепя предложението за „двойно прекратяване“ на действията на Корейския полуостров, след като американският президент Доналд Тръмп съобщи, че китайският лидер Си Дзинпин се е отказал от него, при завръщането си от 13-дневната обиколка на Азия, предава При завръщането си от Азия в сряда, Тръмп заяви, че Си се е отказал от идеята за „замразяване срещу замразяване“, но не стана ясно дали има предвид предложението за „двойно прекратяване“. Попитан как тълкува изявата на американския държавен глава и дали са истина думите му, Шуанг отговори, че единствено преговори, отчитащи легитимните опасения на страните в сферата на сигурността, могат да доведат до мирно разрешение на кризата. „Вярваме, че предложението за двойно прекратяване е най-актуалния, честен и приложим план в текущата ситуация“, заяви той. „Планът може да разреши не само сегашната напрегната ситуация, но и да предложи разрешение за най-сериозните опасения на страните в сферата на сигурността, както и да даде възможност и да създаде условия за продължаването на разговорите и достигането им до разрешение в дългосрочен план“, подчерта китайският дипломат.", "date": "2017.11.16", "title": "Китай: Мирът на Корейския полуостров може да се реши двустранно"}
{"url": "http://pik.bg/%D0%B3%D0%B5%D0%BD-%D0%BA%D0%B8%D1%80%D1%87%D0%BE-%D0%BA%D0%B8%D1%80%D0%BE%D0%B2-%D0%B2%D0%B0%D0%B6%D0%BD%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B4%D0%B0-%D1%81%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%81-%D1%82%D1%83%D1%80%D1%86%D0%B8%D1%8F-%D0%B8-%D1%80%D1%83%D1%81%D0%B8%D1%8F-%D0%B7%D0%B0-%D0%BF%D1%80%D0%B5%D0%BD%D0%BE%D1%81-%D0%BD%D0%B0-%D0%B3%D0%B0%D0%B7-%D0%BF%D1%80%D0%B5%D0%B7--news705387.html", "text": "Много е важно за България да види дали ще успее да се договори с Турция и Русия за пренос на газ през наша територия,  коментира ген. Кирчо Киров, началник на Националната разузнавателна служба от 2002 до 2012 г., пише \"Фокус\". Според него с идеята си за газов хъб премиерът Борисов показва осъзнаването на българските политици, че без участието на Русия такъв център едва ли би могъл да се осъществи. „Аз мисля, че в най-чувствителните точки на взаимоотношения в този триъгълник Русия – Турция – България ние трябва да сме много внимателни, да поддържаме добри политически и икономически отношения и с двете държави. С другите от рода на Азербайджан и Иран ние имаме исторически добри и коректни отношения и най-важно е да имаме добре премерена и балансирана външна политика“, коментира ген. Кирчо Киров. Като аргумент той допълни, че има още един аспект на енергийните отношения между Русия, Турция, Азербайджан и Иран, според който Русия много успешно е намерила своето място в разработката на петролните залежи в района на Иракски Кюрдистан. Ген. Кирчо Киров добави, че Иран е много заинтересован от транслиране на газа от своите находища към Европа. От години интерес е заявен от страна на Азербайджан, а Турция има интерес да бъде транслираща през своята територия на огромните енергийни потоци от въглеводороди.", "date": "2017.11.16", "title": "Ген. Кирчо Киров: Важно за България е да се договори с Турция и Русия за пренос на газ през наша територия"}
{"url": "http://pik.bg/%D0%BF%D0%B5%D1%82%D1%80%D0%BE%D0%BB%D1%8A%D1%82-%D0%B4%D0%B0%D0%B4%D0%B5-%D1%81%D0%BA%D0%BE%D0%BA-%D0%BD%D0%B0-%D0%BF%D1%80%D0%BE%D0%BC%D0%B8%D1%88%D0%BB%D0%B5%D0%BD%D0%BE%D1%81%D1%82%D1%82%D0%B0-%D0%B2-%D1%81%D0%B0%D1%89-news705337.html", "text": "AFP Индустриалното производство на САЩ продължи да нараства през октомври, като основен фактор за растежа е увеличената продукция на петролните рафинерии и заводите за петрохимически продукти, като това се случва на фона на разрушенията нанесени от ураганите в южните щати на страната, предава , като се позовава на данни, публикувани в четвъртък, пише \"Фокус\". Това е най-голямото увеличение на индустриалната продукция за едномесечен период от април, като от агенцията коментират, че забавянето е било причинено от спирането на дейността на някои предприятия заради ураганите, които връхлетя ха някои южни щати.", "date": "2017.11.16", "title": "Петролът даде скок на промишлеността в САЩ"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BE%D0%B2%D0%B0-%D0%BE%D0%BE%D0%BD-%D0%B4%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%B2-%D1%81%D0%B8%D1%80%D0%B8%D1%8F-news705388.html", "text": "AFP, цитирана от \"Фокус\". Президентът на САЩ Доналд Тръмп призова Съвета за сигурност на ООН да продължи разследването си за химическата атака в Сирия и да открие кой стои зад нея, въпреки че се очаква Русия да наложи вето на предложението, което трябва да се гласува в четвъртък вечерта, предава „Трябва всички в СС да гласуват за подновяването на Взаимния механизъм за разследване за Сирия, за да бъдем сигурни, че режимът на Асад повече никога няма да извършва масови убийства с химически оръжия“, написа той в социалната мрежа „Туитър“. Русия и САЩ предложиха противоречащи си проекторезолюции за продължаването с една година на мандата на разследващата мисия, която е натоварена с идентифицирането на извършителите на атаките с токсичен газ в близкоизточната страна. Съюзникът на Сирия – Русия, вече даде индикации, че има намерение да наложи вето на американската проекторезолюция.", "date": "2017.11.16", "title": "Тръмп призова ООН да продължи разследването за химическата атака в Сирия"}
{"url": "http://pik.bg/%D0%BF%D0%B0%D1%80%D0%B8%D0%B6-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B1%D0%B8%D0%B2%D1%88%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%BB%D0%B8%D0%B2%D0%B0%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B2-%D1%81%D1%8A%D0%B1%D0%BE%D1%82%D0%B0-%D0%B7%D0%B0-%D1%81%D1%80%D0%B5%D1%89%D0%B0-%D1%81-%D0%BC%D0%B0%D0%BA%D1%80%D0%BE%D0%BD-news705391.html", "text": "AFP Бившият премиер на Ливан Саад Харири ще пристигне във Франция в събота и ще се срещне с президента на страната Еманюел Макрон в Елисейския дворец, предава , като се позовава на съобщение от кабинета на президента. Харири, който подаде оставката си като премиер на Ливан, по време на визитата си в Саудитска Арабия, ще посети Франция по покана на френското правителство, като дипломати се надяват, че този ход ще спомогне за намаляването на напрежението в региона на Близкия Изток.", "date": "2017.11.16", "title": "Париж потвърди: Бившият премиер на Ливан пристига във Франция в събота за среща с Макрон"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BA%D1%83%D0%BF%D1%83%D0%B2%D0%B0-%D1%80%D1%83%D1%81%D0%BA%D0%BE-%D0%BE%D1%80%D1%8A%D0%B6%D0%B8%D0%B5-%D0%B4%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BE%D1%82-%D1%81%D0%B0%D1%89-%D1%81%D0%B5-%D0%B1%D0%B0%D0%B2%D1%8F%D1%82-news705392.html", "text": "Hurryiet, цитиранот \"Фокус\". Турция иска да си подсигури алтернативни източници за доставка на военно оборудване, тъй като поръчките от САЩ са затруднени и се бавят. Това заяви Министърът на външните работи на страната Мевлют Чавушоглу, цитиран от турското издание “За съжаление САЩ бавят доставката на военното оборудване, което ни трябва спешно за борбата с тероризма, позовавайки се на „вътрешни причини““, пише в съобщение от външното ведомство. Поради тази причина, Турция трябва да разрешава проблемите си по други начини и ще разшири производството на такова оборудване в страната, пише още там. САЩ е дом на най-напредналите в технологично отношение компании и е най-големият доставчик на военно оборудване в Турция за последните десетилетия, благодарение на близките връзки между Анкара и Вашингтон в рамките на НАТО. През септември т.г. Сенатът (Горната камара на парламента) на САЩ прие мерки, чрез които блокира продажбата на оръжие за въоръжени сили свързани с турския президент Реджеп Таийп Ердоган. Мерките бяха приети като отговор за сбиването между охраната на Ердоган и протестиращи срещу турския държавен глава негови сънародници във Вашингтон, по време на визитата му през лятото на т.г. Наскоро турското правителство призна, че е закупило системи за ПВО С-400 от Русия, което вбеси Вашингтон.", "date": "2017.11.16", "title": "Турция купува руско оръжие, доставките от САЩ се бавят"}
{"url": "http://pik.bg/%D1%81%D0%B0%D1%89-%D0%BF%D1%80%D0%B8%D0%B7%D0%BD%D0%B0-%D0%B3%D1%83%D0%B1%D0%B8%D0%BC-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D0%BF%D1%80%D0%B5%D0%B2%D1%8A%D0%B7%D1%85%D0%BE%D0%B4%D1%81%D1%82%D0%B2%D0%BE-%D0%BD%D0%B0%D0%B4-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-news705393.html", "text": "ТАСС, цитирана от \"Фокус\". Военното превъзходство на САЩ над съперниците им – Русия и Китай, постепенно се размива. Такова мнение изрази Началникът на Съвета на началник-щабовете на Въоръжените Сили на САЩ генерал Джоузеф Дънфорд, по време на изказване във Флетчеровската школа по право и дипломация на Университета Тафт, в щата Масачузетс, предава Според думите на Дънфорд, Русия и Китай са концентрирали финансови средства и ресурси в такива сфери като „радиоелектронната борба, кибервъзможностите, борбата със спътници, противокорабни крилати и балистични ракети“. Всички тези системи, според Дънфорд, са предназначени за това, да не дадат на американците „да проектират своят мощ в Тихоокеанския регион и Европа“ и да не им дадат възможност „да изпълнят своите ангажименти пред съюзниците си“. „В течение на последните 10-15 години нашето превъзходство в конвенционалното въоръжение се размива, то вече не е така убедително, както беше преди няколко години“, подчерта генералът.", "date": "2017.11.16", "title": "САЩ призна: Губим военното превъзходство над Русия и Китай"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BA%D1%83%D0%BF%D1%83%D0%B2%D0%B0-%D0%BA%D1%80%D0%B0%D0%BB%D1%81%D0%BA%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%BE%D0%BD%D0%BE%D1%81%D0%B0%D1%87-news705355.html", "text": "Т Protothema урското правителство е заинтересовано в закупуването на британския хеликоптероносач HMS Ocean, който скоро трябва да бъде изведен от експлоатация от Кралския флот, като от гръцкото издание информират, че първи на опашката за плавателния съд е Бразилия, пише \"Фокус\". В отговор на въпрос в парламента, военният министър на Обединеното кралство Гавин Уилямс е потвърдил, че Турция е информирала ведомството за интереса си към придобиването на HMS Ocean чрез официално писмо. Корабът в момента изпълнява последното си задание като съд от Кралската флота в Средиземно море. Очаква се той да се завърне в домашното си пристанище в Плимут през декември, след като е заминал за Средиземно море през март тази година. Корабът е спуснат на вода през октомври 1995 година и през юни 2015 замества HMS Bulwark като флагман на Кралския флот. 202-метровият съд изпълнява ролята на хеликоптероносач и на универсален десантен кораб . В бразилската преса се появиха слухове, че след като бъде изведен от експлоатация, HMS Ocean ще бъде продаден на бразилския Военноморски флот(ВМФ) на „приемлива цена“. Според съобщенията става дума за 80 милиона британски паунда.", "date": "2017.11.16", "title": "Турция купува кралски хеликоптероносач "}
{"url": "http://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news705394.html", "text": "Радио „Фокус“ Лек автомобил е катастрофирал на бул. \"Мадрид\" в района на гара Подуяне, няма пострадали, предаде . Призовават се всички шофьори да карат внимателно, тъй като пътните настилки са хлъзгави.", "date": "2017.11.16", "title": "Катастрофа в центъра на София, няма пострадали"}
{"url": "http://pik.bg/%D0%B1%D0%B0%D1%80%D0%BE%D0%B2%D0%BA%D0%B0-%D0%BC%D0%B8%D1%81%D0%BA%D0%B0%D1%82%D0%B0-%D0%BD%D0%B0-%D0%BA%D1%83%D0%BC%D0%B0-%D0%BB%D0%B8%D1%81%D0%B0-%D1%81%D0%B5-%D0%BF%D0%BE%D0%BA%D0%B0%D1%82%D0%B5%D1%80%D0%B8-%D0%BD%D0%B0-%D0%BB%D1%83%D0%B8-%D0%B2%D1%8E%D0%B8%D1%82%D0%BE%D0%BD-%D1%81%D0%BD%D0%B8%D0%BC%D0%BA%D0%B0-news705318.html", "text": "Виктория Петрова, миската, която наскоро бе преследвана от лисица в Панчарево, се покатери на \"Луи Вюитон\". Победителката от последния конкурс \"Мис Силикон\" се похвали с боти от най-актуалната колекция на дизайнера. Красавицата качи снимка на луксозните чепици на страницата си във \"Фейсбук\" и събра завистливите погледи на последователите си. Проверка в сайта на марката показа, че този модел боти струват около 3 хиляди лева, провери \"Блайф\". Дали ботушките са подарък или Вики сама си ги е купила, остава загадка. Все пак тя може да си позволи подобен лукс, след като откри собствено студио за професионален грим, на което клиантела са все ВИП-дами. Припомнете си !", "date": "2017.11.16", "title": "БАРОВКА! Миската на Кума Лиса се покатери на Луи Вюитон (СНИМКА)"}
{"url": "http://pik.bg/%D1%80%D0%B5%D0%B2%D0%BE%D0%BB%D1%8E%D1%86%D0%B8%D0%BE%D0%BD%D0%BD%D0%B0-%D0%B3%D1%80%D1%83%D0%BF%D0%B0-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82%D1%82%D0%B0-%D0%B7%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%B0%D1%82%D0%B8%D0%BD%D0%B0-news705374.html", "text": "Kathimerini, цитиран от \"Фокус\". Група наричаща себе си „Революционна самозащита“, пое отговорност за въоръжената атака срещу полицейски части за борба с безредиците, проведена в центъра на Атина по-рано този месец, пише англоезичната редакция на гръцкото издание В съобщение от групата, публикувано в интернет, те признават, че са стреляли по бус на частите за борба с безредиците, паркиран пред централата на партия ПАСОК в центъра на Атина на 10 януари т.г., като „предупреждение“, а след това са „нападнали отново“ на 6 ноември. Двама полицейски служители са били нападнати през нощта на 6 ноември, от мъж въоръжен с автомат, но са съумели да се залегнат в импровизирани укрития, когато са забелязали приближаването на нападателя. Групата е поела отговорност за няколко инцидента в Атина, сред които нападението над офисите на ПАСОК през 2014 година, както и над посолството на Мексико през лятото на 2016 година, като властите смятат, че тогава е използвано същото оръжие, каквото и при последните акции на групата. Те са признали и за детонацията на ръчна граната пред посолството на Франция, през ноември 2016, когато пострада един от пазачите.", "date": "2017.11.16", "title": "Революционна група пое отговорността за атаката срещу полицията в Атина "}
{"url": "http://pik.bg/%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BE%D1%81%D0%B5%D0%BC-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B0%D1%89%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%B0%D0%BB-%D1%81-10-%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%B8-%D0%B4%D1%8A%D1%89%D0%B5%D1%80%D1%8F-news705289.html", "text": "Апелативна прокуратура - Варна 8 години лишаване от свобода при строг режим ще изтърпи 36-годишен мъж за блудствени действия с 10-годишната си дъщеря. Това съобщиха от пресцентъра на . На 14 ноември тази година Върховният касационен съд потвърдил постановената ефективна присъда на 36-годишният Кенан Мустафов и тя влязла в сила. Осъденият Мустафов е бил признат за виновен и от трите съдебни инстанции за извършени блудствени действия като продължавано престъпление с родната си 10-годишна дъщеря, както и за склоняването на малолетните си син и дъщеря да гледат порноклипове със сношения между лица от различни полове. 36-годишният баща използвал отсъствието на съпругата си и изградената подчиненост у децата към него. Първоначално състав на Търговищкия окръжен съд го осъдил на 10 години и 6 месеца лишаване от свобода при строг режим. Апелативният съд във Варна намалил наказанието му на 8 години лишаване от свобода. С решението си Върховния касационен съд потвърдил присъдата на въззивната инстанция. Бащата-насилник ще изтърпи ефективна присъда при строг режим в плевенския затвор. От началото на досъдебното производство срещу него той е с мярка за неотклонение „Задържане под стража“, като срокът на първоначалното задържане ще бъде приспаднат от наказанието.", "date": "2017.11.16", "title": "ОКОНЧАТЕЛНО! Осем години затвор за баща, блудствал с 10-годишната си дъщеря"}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BF%D0%B5%D1%80%D0%BD%D0%B8%D0%BA-%D0%BF%D1%8A%D1%80%D0%B2%D0%B5%D0%BD%D1%86%D0%B8-%D1%81%D0%BC%D0%B5-%D0%BF%D0%BE-%D0%BD%D0%B0%D0%B9-%D0%BD%D0%B8%D1%81%D0%BA%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0-%D0%B8%D0%BC%D0%B0-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%BD%D0%BE-%D0%BD%D1%8F%D0%BC%D0%B0-%D0%BA%D0%B0%D0%B4%D1%80%D0%B8-news705357.html", "text": "Имаме най-ниската безработица – 4,5%., каза кметът на Община Перник д-р Вяра Церовска по повод две години от встъпването ѝ в длъжност като градоначалник, пише \"Фокус\" „Има работни места. Заплатите са тези, които може би не удовлетворяват хората, за да останат тук. Но безработицата е бих казала може би най-ниската в страната. Нашият проблем по-скоро е липса на кадри, отколкото на работни места“, коментира д-р Церовска. По думите й това е демографският проблем на страната и той се решава с по-добри условия и заплати. „Знаете, че в последните години това, което всяка година се променя, е минималната работна заплата и прагът на осигуряване. Това, колкото и да е трудно на работодателя, на практика е факт. Това са пътищата – подобряване на условията на труд, възможност за кариерно развитие и по-добро заплащане. Това не е само проблем на Перник, а на цялата икономика на държавата“, допълни кметът на града. Като визия за следващите две години от мандата й тя открои довършването на започнатите проекти и изрази надежда наистина да успеят да ги осъществят. „Имаме трудната задача да се справим с тежкото финансово състояние на Община Перник, което колкото и да ни ограничава, ни кара да се съобразяваме във всеки един момент и във всяко едно наше действие. Надявам се да можем да преобразим града. Успяхме да го направим по-чист, да подобрим транспорта, въпреки голямата съпротива, която получихме. Надявам се да успеем да реализираме това, което сме обещали. Да работим за спорта. Дотук имаме 10 спортни площадки, 5 реализирани и 3 в готовност детски площадки. Да работим за това хората да се чувстват добре в своя град, квартал и дом. Мисля, че ще се постараем да го постигнем“, каза още Вяра Церовска.", "date": "2017.11.16", "title": "Кметът на Перник: Първенци сме по най-ниска безработица, има работни места, но няма кадри"}
{"url": "http://pik.bg/%D0%B0%D0%BF%D0%BE%D0%BA%D0%B0%D0%BB%D0%B8%D0%BF%D1%81%D0%B8%D1%81-%D0%B2-%D0%B3%D1%8A%D1%80%D1%86%D0%B8%D1%8F-%D0%B0%D0%B4%D1%8A%D1%82-%D1%81%D0%BB%D0%B5%D0%B7%D0%B5-%D0%B2-%D0%B0%D1%82%D0%B8%D0%BD%D0%B0-%D0%B1%D0%B5%D0%B4%D1%81%D1%82%D0%B2%D0%B8%D0%B5%D1%82%D0%BE-%D0%B5-%D0%B1%D0%B8%D0%B1%D0%BB%D0%B5%D0%B9%D1%81%D0%BA%D0%BE-%D0%B2%D0%B8%D0%B4%D0%B5%D0%BE-news705237.html", "text": "Наводненията, причинени от поройни дъждове, убиха поне 17 души и причиниха сериозни разрушения в Централна Гърция. 37 души са постъпили в болница, а много други се водят изчезнали, съобщава Би Би Си. Индустриалните градове Мандра, Неа Перамос и Мегара, западно от столицата Атина, са най-засегнати от стихията. Премиерът на страната Алексис Ципрас обяви тридневен национален траур заради трагедията. „Всичко е загубено. Бедствието е библейско“, заяви кметът на град Мандра Йоана Крикуки пред телевизионния канал ERT. “Водата слезе от планината, милиони тонове се изляха. Пътищата ни са напълно унищожени ... 1000 домове са наводнени, това е една трета от града“, каза зам.-кметът на Неа Перамос Ставрос Фотиу. Заместник-губернаторът на региона Янис Василиу сподели пред телевизията, че службите за спешна помощ са били подготвени за лошото време, но „водопадът Ниагара се излива от небето и не може да бъде спрян“. Лошото време засяга части от Гърция вече около седмица, но особено силен порой през нощта причини внезапно наводнение, за което местните жители заявиха, че не са били подготвени. Силата на водата преместваше превозни средства, повреди стени и покриви на къщи и остави много хора без дом, след като домовете им се наводниха до ниво, застрашаващо живота на обитателите. В сряда следобед пожарната служба в Гърция съобщи, че е получила над 600 обаждания за помощ и изпрати близо 200 пожарникари в 55 автомобила до най-засегнатите градове, които имат население от десетки хиляди души.", "date": "2017.11.16", "title": "АПОКАЛИПСИС В ГЪРЦИЯ! Адът слезе в Атина, бедствието е библейско (ВИДЕО)"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%81%D0%BD%D0%B8%D0%BC%D0%BA%D0%B0-%D1%87%D0%B5%D1%80%D0%BD%D0%B0%D1%82%D0%B0-%D0%B7%D0%BB%D0%B0%D1%82%D0%BA%D0%B0-%D1%81%D1%82%D0%B0%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B8%D1%81%D1%82-news705321.html", "text": "Златка Димитрова шокира последователите си, след като качи фотос в социалната мрежа, демонстрирайки тяло на културист. Изкусителката нямаше търпение да върне старата си форма след раждането на Миро-младши, но със сигурност се е поувлякла във фитнес залата. Заради усилените тренировки и хранителните добавки, които са част от строгия режим, Злати е загубила нежните си форми, коментират в мрежата. Припомняме, че Маги Сидерова и Ася Капчикова също отнесоха немалко критики заради грубата си външност.", "date": "2017.11.16", "title": "ГОРЕЩА СНИМКА! Черната Златка стана... културист"}
{"url": "http://pik.bg/%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%B2%D1%8A%D0%BB%D0%BD%D0%B0%D1%82%D0%B0-%D0%BE%D1%82-%D0%B1%D0%B5%D0%B6%D0%B0%D0%BD%D1%86%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B1%D0%B0%D0%B2%D0%BD%D0%BE-%D1%81%D0%B5-%D0%B8%D0%BD%D1%82%D0%B5%D0%B3%D1%80%D0%B8%D1%80%D0%B0-news705375.html", "text": "Вълната от бежанци, нахлула в Германия през 2015 и 2016 г., бавно се интегрира. Това показват резултатите от изследване. То показва малък напредък от 2005 г. по отношение на интегриранете по отношение на образование, трудов пазар и доходи, съобщава Ройтерс. В разгара на мигрантската криза германският канцлер Ангела Меркел прие политика на отворени врати, която позволи на повече от 1 милион бежанци да потърсят убежище в Германия през последните две години. Преди 10 г. възможностите за образование привлякоха имигранти и хора, родени в Германия с най-малко един роднина чужденец. Но проучването на Федералната статистическа служба показва, че оттогава образователната пропаст между тези категории мигранти и германците отново се е разширила, като между 2014 и 2016 г. се увеличило съотношението на мигрантите без диплома за средно образование. Докато безработицата в Германия е най-ниската от обединението на страната през 1990 г., по-голям процент имигранти са безработни през 2016 г. в сравнение с родените в Германия, разкрива изследването. През 2016 г. 13,6% от имигрантите и 6,2% от германските граждани са били на нископлатена работа. Консерваторите на германския канцлер Ангела Меркел предлагат отлагане обединението на мигранти с роднините им до март 2018 г. Според експерта по имиграция Херберт Брюкер, професор в Берлинския институт за интеграция и миграция, това само ще увеличи разделението. Наши проучвания показват, че хора, които живеят разделени от семействата си, са по-малко удовлетворени от живота и също по-често страдат от депресия или мъка, поясни той.", "date": "2017.11.16", "title": "Изследване: Вълната от бежанци в Германия бавно се интегрира"}
{"url": "http://pik.bg/%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%81-%D0%BF%D1%80%D0%B8%D0%B7-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%BD%D0%B8-%D0%BD%D0%B0%D0%B3%D1%80%D0%B0%D0%B4%D0%B8-news705380.html", "text": "Мая Манолова ще си тръгне със специален приз от Националните правосъдни награди, които ще се проведат за 5-та година. Тя получава награда за това, че поде лична борба през 2017-та година и отстоя правата на гражданите. Благодарение на омбудсмана, парламентът окончателно забрани частния арбитраж за физически лица. Мая Манолова изключително благодари за признанието и адмирира благородната кауза на Правосъдните награди да се провеждат в помощ на болни деца. За Благотворителния юридически бал пристигат изявени адвокати от Германия, Франция, Полша, Швейцария, Италия, съдии от Съда на Европейския съюз. Събитието се осъществява не без подкрепата на адвокатски колегии от цялата страна, Нотариалната камара, Българска Съдийска Асоциация, Професионална асоциация на медиаторите в България, Асоциацията на синдиците, Асоциацията на жените-адвокати и други. По петима номинирани от цялата страна има в отделните категории. Те се определят чрез професионално и медийно гласуване и се пазят в тайна до вечерта на награждаването. Те са за заслужили адвокат, съдия, прокурор, нотариус, съдебен изпълнител - частен и държавен, медиатор, млад юрист, синдик, кантора, дело/сделка, правосъдие зад граница. Професорите Сашо Пенов и Васил Мръчков са удостоени с Гран При за цялостен принос към правото.", "date": "2017.11.16", "title": "Мая Манолова с приз от Националните правосъдни награди "}
{"url": "http://pik.bg/%D0%BE%D0%B3%D1%80%D0%BE%D0%BC%D0%BD%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D1%81%D0%B8%D0%BD%D1%8F-%D0%BB%D0%B5%D0%B3%D0%B5%D0%BD%D0%B4%D0%B0-%D0%BE%D1%82%D1%81%D0%B5%D1%87%D0%B5-%D0%BE%D1%82-2018-%D0%B0-news705339.html", "text": "Спортният директор на Левски - Даниел Боримиров, заяви пред \"Спортал\", че от 1 януари 2018 година \"сините\" няма да имат човек на въпросния пост. \"От 1 януари 2018 година Левски няма да има спортен директор. Това е решение на Спас Русев, което на мен ми бе обявено. Малко е странно Левски да няма спортен директор, но собственикът е взел това решение. Може би изпълнителният директор Красимир Иванов ще обясни защо са предприети подобни действия и какви точно функции ще изпълнява Асен Букарев. Цялата спортно-техническа власт ще е в ръцете на Делио Роси. Пред мен има два варианта. Единият е да остана и да ръководя школата, а другият - да се разделя с Левски. Всичко е въпрос на преговори\", споделя Боримиров.", "date": "2017.11.16", "title": "Огромна промяна на \"Герена\"! Синя легенда отсече: От 2018-а..."}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%81%D0%B5%D0%BA%D1%82%D0%BE%D1%80-%D0%B3-%D1%81-%D0%BC%D0%BE%D1%89%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D1%81%D0%B8%D0%BD%D0%B8%D1%82%D0%B5-news705352.html", "text": "Сектор \"Г\" ще подкрепи волейболистите на Александър Попов в дербито с Левски София от първенството при мъжете. ЦСКА приема \"сините\" в петък (17 ноември) от 18:30 часа в зала \"Васил Симов\", акцентира \"Новспорт\" За двубоя се предвидени 350 места, като билети се продават в администрацията на клуба, а фенове на гостите няма да бъдат допускани. \"Червените\" пък имат интересен изказ относно \"синия\" отбор, и изразяват мнение, че въпросният тим е \"измислен\". Скандален момент, свързан с волейболното дерби, което предстои в зала \"Васил Симов\". \"Мoмчета и момичета, в петък точно в 18 ч. ще се насочим към зала \"Васил Симов\". Сашо Попов и храбрите армейци от Волейболен клуб ЦСКА посрещат сбирщината от Подуяне и техния измислен Лефски Бол, Лефски Волей, Лефски Сиконко или както се казва въпросното формирование, не сме особено сигурни. Нека подкрепим нашите лъвове и да загреем за мача с Ботев в събота. Ще се видим в залата!\", призовават от Сектор \"Г\".", "date": "2017.11.16", "title": "Скандал! Сектор \"Г\" с мощен удар по \"сините\""}
{"url": "http://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%8F%D1%82-%D0%B7%D0%B0-%D0%BE%D0%B1%D0%B8%D1%80%D0%B0-%D0%BD%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82%D0%B0-%D0%B2-%D1%81%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-%D0%BE%D0%B1%D0%B6%D0%B0%D0%BB%D0%B2%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8%D1%8F-%D0%B0%D1%80%D0%B5%D1%81%D1%82-news705313.html", "text": "Задържаният участник в обира на банкомат в Сапарева баня обжалва постоянния арест, постановен от Дупнишкия съд. Вече е внесена жалба срещу постановената мярка, съобщи говорителят на Окръжната прокуратура в Кюстендил Марияна Сиракова. Тя посочи, че жалбата е внесена в законоустановения срок, а заседанието по нея е насрочено за 22 ноември. На 13 ноември съдът в Дупница постанови постоянен арест за Господин Динев /34 г./, заради възможността той да извърши друго престъпление или да се укрие. Динев е единственият задържан след случая с обира на банкомат в Сапарева баня. Останалите трима все още се издирват. На 9 ноември, около 3,20 часа, в Сапарева баня, от офис на банка ДСК, в съучастие с Тодор Богданов, Кирил Микев и Красимир Йорданов, в качеството му на помагач, Динев улеснил кражбата на банкомата. Той управлявал автомобил, осигурявайки безпрепятственото придвижване на друг лек автомобил, с който било извършено престъпното деяние. Отнетият от банката сейф е съдържал касета с 9000 лева.", "date": "2017.11.16", "title": "Задържаният за обира на банкомата в Сапарева баня обжалва постоянния арест"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%BE-%D0%BB%D1%83%D0%BD%D0%B0-%D1%81%D0%B5-%D0%BF%D1%80%D0%BE%D0%B4%D0%B0%D0%B4%D0%B5-%D0%BD%D0%B0-%D0%B1%D0%B8%D0%B3-%D0%B1%D1%80%D0%B0%D0%B4%D1%8A%D1%80-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B3%D0%BE-%D0%BE%D0%B1%D0%B2%D0%B8%D0%BD%D0%B8-%D0%B7%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%B8-news705356.html", "text": "За бърза слава, която като всяко чудо за три дни да я върне в устите на хората и да й подсигури за кратко медиен комфорт, Луна е готова на всичко. Дори и да оскверни паметта на покойната си майка. Точно това направи застаряващата певица като се продаде повторно на най-безбощадния интригант и манипулатор Биг Брадър, същия, който преди по-малко от две години обвини за трагичната кончина на родителката й. Стоянка Найденова почина в съня си след сърдечен удар на 7 януари 2016 г., буквално дни след като дъщеря й приключи участието си във ВИП-сезона, в който изпъна нервите на цялата нация с безконечните си претенции и надменно поведение. До последно, преди Луна да влезе в Къщата, 70-годишната жена се радвала на отлично здраве и се гордеела с това, че рядко посяга към лекарствата. Клетницата обаче се съсипала от притеснение и мъка, гледайки как не само съквартирантите на Луна, но и съгражданите й от Шумен, изпитвали омраза и ненавист към дъщеря й. Вместо да потърси винага в себе си и в собственото си държание пред камерите в Къщата, Луна прехвърли вината за смъртта на родителката си на Биг Брадър, който според нея се е опитал да внуши за зрителите, че е напълно луда. \"Мама много се е притеснявала от това, което са показвали по телевизията. Всяка вечер е плакала, милата, тревожила се е. Вдигала е кръвно 210 на 140 от стрес. Непрекъснатите обиди, които се изливаха от различни участници по мой адрес, това, че се опитаха да внушат на зрителите, че съм луда, е разбило сърцето й. Агресията, която се изсипа срещу мен, заплахите от някои \"любими\" мои съквартиранти, просто са я сломили\", изпрати словесен куршум към задочния убиец на Стефка нейната дъщеря. \"Убиецът\" обаче явно вече отново е станал удобен за катапултирането на Луна обратно на гребена на вълната. За успокоение на Биг Брадър, след края на този сезон, няма опасност Луна Йорданова да му припише нова екзекуция. Баща й почина година и половина преди майка й.", "date": "2017.11.16", "title": "СКАНДАЛНО! Луна се продаде на Биг Брадър, след като го обвини за смъртта на майка си"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D1%82%D1%83%D1%80%D1%87%D0%B8%D0%BD-%D0%BF%D1%80%D0%B5%D0%B2%D0%B5%D0%BB-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%B8%D1%80%D0%B0%D0%BA%D1%87%D0%B0%D0%BD%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news705314.html", "text": "Районна прокуратура – Елхово задържа за 72 часа турският гражданин Джеват А. (на 38г.), съобщиха от пресцентъра на Районната прокуратура. Той е привлечен като обвиняем за това, че на 13 ноември 2017 г. в района на ГКПП-Лесово, обл. Ямбол превел през границата на страната от Р. Турция в Р. България шестима чужди граждани (от Р. Ирак), без разрешение на надлежните органи на властта, като три от лицата са ненавършили 16 г. Предстои Районна прокуратура – Елхово да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.11.16", "title": "Спипаха турчин, превел незаконно иракчани в България"}
{"url": "http://pik.bg/%D0%BF%D0%B0%D0%BD%D0%B8%D0%BA-%D0%B1%D1%83%D1%82%D0%BE%D0%BD-%D1%82%D1%80%D0%B5%D1%81%D0%BA%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%BB%D0%BE%D1%88%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%BB%D0%B5%D0%B2%D1%81%D0%BA%D0%B8---%D0%B4%D0%B5%D0%BB%D0%B8%D0%BE-%D1%80%D0%BE%D1%81%D0%B8-%D0%BC%D0%BE%D0%B6%D0%B5-%D0%B4%D0%B0-news705323.html", "text": "Джампиеро Вентура вече не е селекционер на Италия, а в последните часове упорито се спекулира с евентуалния негов заместник. В медиите на Ботуша веднага започнаха циркулират имената на специалисти, които могат да застанат начело на \"адзурите\". Сред фаворитите за нов селекционер са Карло Анчелоти, Роберто Манчини и Масимилиано Алегри. От тях единствено Анчелоти е свободен, след като беше освободен от Байерн (Мюнхен). Неговото назначение обаче ще е излезе скъпо на местната федерация и това може да накара футболните босове да разгледат и някои по-екстравагантни кандидатури. Сред тях са тези на Винченцо Монтела, Клаудио Раниери и... Делио Роси. \"Бъдещето на Монтела начело на Милан не е сигурно. Вероятността да бъде освободен е голяма. При такова стечение на обстоятелствата той ще е свободен и ще е лесно да бъде ангажиран. Ситуацията около Раниери е по-различна. Под негово ръководство Нант се представя изключително добре в Лига 1. Освен това договорът му с френския клуб е до 2019 година\", пишат в Италия. Болоня Левски Лацио Адем Ляич Фиорентина \"Интересен вариант е и Делио Роси. Той беше уволнен от през 2015 година и две години беше без работа. През лятото отново седна на треньорската скамейка, подписвайки 2-годишен договор с . Въпреки това обаче не бива да бъдат забравяни успехите му в Италия. Достатъчно е да се спомене триумфът за Купата на Италия с през 2009 година\", пише \"Стадиоспорт\", като отчита за минус за Делио Роси конфликта му с по време на престоя им във .", "date": "2017.11.16", "title": "ПАНИК БУТОН! Треска на \"Герена\"! Лоши новини за Левски - Делио Роси може да..."}
{"url": "http://pik.bg/%D0%BF%D1%80%D0%B0%D1%89%D0%B0%D1%82-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BC%D0%B0%D1%80%D0%B5%D1%88%D0%BA%D0%B8-%D0%B2-%D1%81%D0%BF%D0%B5%D1%86%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8%D0%BC%D0%B0-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D0%B5-news705366.html", "text": "В хода на разследването са събрани доказателства за престъпление, което вече е от компетентността на Специализираната прокуратура. Това каза ръководителят на Софийската градска прокуратура Емилия Русинова в отговор на въпрос за хода на делото срещу лидера на „Воля“ Веселин Марешки на заседание на Комисията за наблюдение на приходните агенции и борба със сивата икономика и контрабандата . „Предстои в много кратки срокове делото да бъде изпратено там, за да може компетентната прокуратура да повдигне обвинение за престъпленията, за които сме събрали доказателство. След това делото да бъде внесено в Специализирания съд“, обясни тя. „За нас няма промяна в извода, че според държавното обвинение престъпления са осъществени и те ще стигнат до съд“, заяви главният прокурор Сотир Цацаров.", "date": "2017.11.16", "title": "Пращат делото срещу Марешки в Спецпрокуратурата, има данни за престъпление"}
{"url": "http://pik.bg/%D0%BF%D0%B0%D0%B7%D0%B5%D1%82%D0%B5-%D1%81%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%B0-%D0%BF%D0%B8%D0%BA%D1%8A%D1%82-%D0%BD%D0%B0-%D0%BA%D1%80%D1%8A%D1%88%D0%BA%D0%B0%D1%87%D0%B8%D1%82%D0%B5-%D0%B5-%D1%82%D0%BE%D0%B7%D0%B8-%D0%BF%D0%B5%D1%82%D1%8A%D0%BA-news705295.html", "text": "Утрешният ден ще бъде малко по-специален за всички, които имат партньори. Поне според поредното изследване по темата. На 17 ноември всеки трябва много зорко да следи половинката си, защото в този ден е най-вероятно те да кръшнат, пише в. „Метро“. Според проучване на сайта за извънбрачни запознанства Illicitencounters.com, 80 процента от респондентите възнамерявали да кривнат от правия път именно на 17-и. Изследването обхванало 500 кръшкачи, потребители на сайта. Сегашната седмица е особено благоприятна за изневеряващите. Още в понеделник и вторник е забелязано 41-процентно увеличаване на трафика в сайта на кръшкачите. За цялата седмица се очаква огромен скок, като пикът ще бъде в петък, 17 ноември. Сега е най-подходящото време за извънбрачни авантюри, защото след това идва коледно-новогодишният сезон, когато семейните задължения нарастват експоненциално и просто няма време за незабелязани приключения извън брачното ложе. Празничният сезон се отразявал неблагоприятно върху всички, които имат любовници.", "date": "2017.11.16", "title": "Пазете си партньора! Пикът на кръшкачите е този петък"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B1%D1%81%D0%BF-%D1%81%D1%82%D0%BE%D1%8F%D0%BD-%D0%BC%D0%B8%D1%80%D1%87%D0%B5%D0%B2-%D0%B3%D0%B5%D1%80%D0%B1-%D0%BE%D1%82%D0%BC%D0%B5%D1%81%D1%82%D0%B8%D1%85%D0%B0-%D1%87%D1%80%D0%B5%D0%B7-%D1%81%D0%BA%D0%B0%D0%BD%D0%B4%D0%B0%D0%BB%D0%B8%D1%82%D0%B5-%D0%B2%D0%BD%D0%B8%D0%BC%D0%B0%D0%BD%D0%B8%D0%B5%D1%82%D0%BE-%D0%BE%D1%82-%D0%B2%D0%B0%D0%B6%D0%BD%D0%B8%D1%82%D0%B5-%D0%BF%D1%80%D0%BE%D0%B1%D0%BB%D0%B5%D0%BC-news705360.html", "text": "\"Уважавам Димитър Главчев в лично качество, но той за шеф на парламента не става. Той е човек, който лесно си изпуска нервите. За пореден път се опита да потъпка демокрацията и изгони председателя на най-голямата опозиция в парламента. ГЕРБ отместват важните теми чрез скандала с изгонването на Нинова. Най-накрая трябва да стане ясно в какво е мнозинството в българския парламент. В думите на Нинова нямаше никаква обида. Тя цитираше думи на Борисов.\" Това каза депутатът от БСП Стоян Мирчев в предаването \"Още от деня\" по БНТ по повод парламентарните скандали от последните дни. \"Запушването на устата на опозицията означава заплаха за демокрацията. Премиерът не идва на парламентарен контрол, той е скрит отвсякъде. Искахме да види кои са тези, колеги, които са свързани с наркотрафик. И колегите го скриха по най-грозния начин. Защото премиерът няма как да отговори\", поясни Мирчев. Филмът \"Граница\" на Елена Йончева се бил скрит от медиите. \"В него се казва, че строежа на оградата няма обяснение за изхарчването на около 300 евро на метър\", каза депутатът.", "date": "2017.11.16", "title": "Депутатът от БСП Стоян Мирчев: ГЕРБ отместиха чрез скандалите вниманието от важните проблеми"}
{"url": "http://pik.bg/%D0%B8%D0%B4%D0%B2%D0%B0-%D0%BA%D1%80%D0%B0%D1%8F%D1%82-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B5-%D0%B7%D0%B0%D0%B3%D1%83%D0%B1%D0%B8%D0%BB%D0%B0-95-%D0%BE%D1%82-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8%D1%82%D0%B5-%D1%81%D0%B8-news705377.html", "text": "Групировката \"Ислямска държава\" е загубила 95 процента от териториите, които завладя през 2014 г. в Сирия и Ирак, съобщи водената от САЩ антиджихадистка коалиция след среща в Йордания, предаде Франс прес. \"ИД е загубила 95 процента от териториите, които контролираше в Ирак и Сирия, откакто бe създадена тази коалиция през 2014 г.\", каза американският специален пратеник към коалицията Брет Макгърк в изявление, публикувано след среща снощи в Йордания. През 2014 г. ИД завзе близо половината Сирия и почти една трета от Ирак и обяви \"халифат\" на тази територия. \"Над 7,5 милиона души вече са освободени от контрола на ИД\", подчерта Макгърк. Той освен това заяви, че потокът от чуждестранни бойци в Сирия \"почти е престанал\" и уточни, че \"все повече бойци биват спирани на границата\". Макгърк съобщи, че Интерпол разполага с база данни от 43 000 имена, която позволява на страните партньори да засичат и задържат бойците \"при рутинни пътни проверки или опит за прекосяване на международна граница\". Финансите на ИД днес са в най-ниската си точка, отбеляза той. \"Оказваме натиск на ИД едновременно на терен и в киберпространството, където се борим срещу терористичната пропаганда\", каза Макгърк. \"Има засилване на сътрудничеството и сигурността по границите, на сигурността на въздухоплаването, на финансовите санкции и на споделянето на разузнавателна информация, включително, за да се попречи на ИД да извършва нападения в нашите страни\", каза американският представител.", "date": "2017.11.16", "title": "ИДВА КРАЯТ! \"Ислямска държава\" е загубила 95% от териториите си"}
{"url": "http://pik.bg/%D0%BF%D1%80%D0%BE%D1%84-%D0%B0%D1%82%D0%B0%D0%BD%D0%B0%D1%81-%D1%81%D0%B5%D0%BC%D0%BE%D0%B2-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0-%D0%B4%D0%BE%D0%BA%D0%BB%D0%B0%D0%B4%D1%8A%D1%82-%D0%BD%D0%B0-%D0%B5%D0%BA-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0--news705365.html", "text": "\"Докладът на ЕК за България показва пълната безпомощност на комисията да се справи с проблемите в една държава членка. ЕС никога не е имала такъв проблем като балканския, а той е корупция като смисъл на управлението. Комисията се чуди как да спре да пише доклади като този, с който показва собствената си безпомощност\", това каза проф. Атанас Семов в предаването \"Още от деня\" по БНТ. \"Този доклад беше написан така, за да покаже, че не е необходимо повече наблюдение. България е стратегически нужна на Европа, затова й се прощава. ЕС не може да предложи решение за премахване на предпоставките и условията на корупцията\",категоричен бе проф. Семов. Ние знаем състоянието на страната си в икономически и политически план. За 18 г. не сме мръднали, според професора. България не оценила историческия шанс да влезе в ЕС, след като не могла да се приобщи към основните механизми на съюза. Това й било простено заради стратегическото й положение.", "date": "2017.11.16", "title": "Проф. Атанас Семов хвърли бомба: Докладът на ЕК за България показа безпомощността на Европа да се справи с корупцията ни"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BF%D1%80%D0%B5%D0%B4-%D0%BC%D0%BE%D0%BB-%D1%81%D0%B5%D1%80%D0%B4%D0%B8%D0%BA%D0%B0-%D0%B2%D0%B8%D0%B4%D0%B5%D0%BE-news705370.html", "text": "Верижна катастрофа е станала до мол \"Сердика\" в София тази вечер. Няколко коли са се нанизали и в момента шофьорите им изясняват кой крив, кой прав.", "date": "2017.11.16", "title": "Първо в ПИК! Верижна катастрофа пред мол Сердика! (ВИДЕО)"}
{"url": "http://pik.bg/%D0%BF%D1%83%D1%81%D0%BA%D0%B0%D1%82-%D1%80%D0%B0%D0%B7%D1%88%D0%B8%D1%80%D0%B5%D0%BD%D0%B8%D1%8F-%D1%83%D1%87%D0%B0%D1%81%D1%82%D1%8A%D0%BA-%D0%BD%D0%B0-%D0%B1%D1%83%D0%BB-%D1%82%D0%BE%D0%B4%D0%BE%D1%80-%D0%BA%D0%B0%D0%B1%D0%BB%D0%B5%D1%88%D0%BA%D0%BE%D0%B2-%D0%B4%D0%BE-%D0%BA%D0%B0%D1%83%D1%84%D0%BB%D0%B0%D0%BD%D0%B4-%D0%B2-%D0%BF%D0%B5%D1%82%D1%8A%D0%BA-%D0%B0-%D0%B2-%D1%81%D1%8A%D0%B1%D0%BE%D1%82%D0%B0---%D0%B1%D1%83%D0%BB-%D0%B4%D0%BE%D0%BD%D0%B4-news705308.html", "text": "От утре, 16 ноември, пускаме движението по бул. „Тодор Каблешков“ от бул. „Бъкстон“ до магазин Кауфланд. Участъкът е разширен до 4-лентов, с нови тротоари, улично осветление, мостово съоръжение и корекция на реката. Довършителните дейности по тротоарите и изграждането на ограда ще бъдат завършени до края на месеца. Разширението в следващия участък – от магазин „Кауфланд“ до бул. „Цар Борис III“ ще завършим догодина, заедно с ремонт на кръстовището на бул. „Цар Борис III“, съобщиха от Столичната община. В До края на седмицата пускаме движението и във втория участък на бул. „Монтевидео“ - от ул. „Акад. Пешев“ до ул. „Народно хоро“. До средата на декември ще се довърши участъка до ул. „Боряна“, за който се наложиха допълнителни дейности в много голям обем и в момента се изпълняват укрепителни стени. Допълнителни дейности се наложиха и на площада пред НДК – допълнителни облицовки на стълбищните клетки и допълнителни елементи към парапета за по-голямо удобство на хората, те ще бъдат завършени до края на месец ноември. събота, 18 ноември, възстановяваме движението по бул. „Дондуков“ в участъка от ул. „Г. С. Раковски“ до бул. „Васил Левски“. Довършителните дейности по булеварда ще продължат до края на месеца.", "date": "2017.11.16", "title": "Пускат разширения участък на бул. \"Тодор Каблешков\" до \"Кауфланд\" в петък, а в събота - бул. \"Дондуков\" (СНИМКИ)"}
{"url": "http://pik.bg/%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D1%85%D0%B0-21-%D1%82%D0%BE%D0%BD%D0%B0-%D1%80%D0%B0%D0%B7%D0%B2%D0%B0%D0%BB%D0%B5%D0%BD%D0%BE-%D0%BC%D0%B5%D1%81%D0%BE-news705319.html", "text": "НАП пресече опит за продажба в България на 21 тона месо, непредназначено за консумация от хора, съобщиха от приходната агенция. Според документите на фирмата вносител, стоката е била за влагане в производството на храна за животни. На 15 ноември инспекторите от \"Фискален контрол\" на НАП поставят под наблюдение месото, след като камионът с него влиза в страната през Видин. Вместо да бъде разтоварено в Лясковец, както е било записано в документите, месото е прехвърлено на друг камион. В Перник, на новия адрес за разтоварване на стоката, инспекторите от НАП с помощта на колегите си от Междуведомствения координационен център за противодействие на контрабандата и контрол на движението на рискови стоки и товари на ГДБОП са предотвратили разпространението на негодното месо в търговската мрежа. Българската агенция по безопасност на храните е наложила възбрана на месото, като предстои неговото унищожаване. На същото място са констатирани и други негодни хранителни стоки, които също ще бъдат унищожени. От началото на годината фискалните агенти на НАП са извършили 260 000 проверки на транспортни средства, като на 78 000 са поставени технически средства за контрол. В резултат на извършените контролни действия са наложени 1300 обезпечения, за да се избегне отклонение от облагане, допълват от НАП.", "date": "2017.11.16", "title": "Конфискуваха 21 тона развалено месо"}
{"url": "http://pik.bg/%D0%B8%D0%B7%D0%B4%D0%B8%D1%80%D0%B2%D0%B0-%D1%81%D0%B5-%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%82%D0%B0%D0%B7%D0%B8-%D0%BA%D1%80%D0%B0%D1%81%D0%B8%D0%B2%D0%B0-21-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-news705358.html", "text": "Полицията в Стара Загора издирва 21-годишната Соня Данчева Йорданова от град Шумен. Момичето е в неизвестност от 05.00 ч. на 14 ноември, когато е видяна в района на студентските общежития на Тракийски университет – Стара Загора. Висока е около 162 см., с дълга кестенява коса, кафяви очи, слабо телосложение. Била е облечена със син суитшърт, тъмносини дънки, черно кожено яке и кафяви боти.  Има татуировка на пеперуда на лявото ухо. Умоляват се гражданите, които имат информация за Соня,  да сигнализират на телефон 112 или в най-близкото районно управление на полицията.", "date": "2017.11.16", "title": "ИЗДИРВА СЕ! Виждали ли сте тази красива 21-годишна жена?"}
{"url": "http://pik.bg/%D1%86%D0%B0%D1%80%D0%B5-%D0%BD%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B0%D1%82%D0%B0-%D0%BA%D1%83%D0%BA%D0%BB%D0%BE%D0%B2%D0%BE%D0%B4%D0%B8%D1%82%D0%B5-%D0%BE%D1%82-%D0%BD%D0%BE%D0%B2%D0%B8-%D1%85%D0%B0%D0%BD-%D0%BF%D0%BE%D1%87%D0%BD%D0%B0%D1%85%D0%B0-%D1%81-%D0%B4%D1%8F%D0%B2%D0%BE%D0%BB%D0%B8%D0%B8%D1%82%D0%B5-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D1%81%D0%BF%D0%B0%D1%81%D0%B8%D1%85%D0%B0-%D0%BE%D1%82-%D1%81%D0%B8%D0%B3%D1%83%D1%80%D0%BD-news705369.html", "text": "Няма и три дни от старта на сезона \"Биг Брадър психо\", кукловодите от Нови хан започнаха да дърпат конците на куклите в Къщата по свое усмотрение. След като Луна си позволи да нападне, освен вербално, и физическа двама от своите съквартиранти - първо Дебора, а след това и най-възрастната - Людмила Захажаева, вместо моментално да я отстрани от формата, Биг Брадър прояви снизходителност и само й размаха пръст. И за наказание я номинира служебно за изгонване. С тази \"санкция\" обаче дефакто направи услуга на скандалджийката. Тъй като Биг Брадър я спаси от унижението да бъде единственият номиниран за изгонване съквартирант. Ако останалите имаха право да я номинират, едва ли някой щеше да пропусна тази възможност. Но след намесата \"от горе\", гласовете на съквартирантите се разпръснаха и в крайна сметка на номинации, освен Луна, отидоха Динко, Фънки, Мариела Нордел, Людмила Захажаева и варненецът Кирил, който е най-вероятното потенциална жертва на врътките на Брадъра.", "date": "2017.11.16", "title": "ЦАРЕ НА ДАЛАВЕРАТА! Кукловодите от Нови хан почнаха с дяволиите! Вижте как спасиха от сигурно изгонване биячката на Захажаева - Луна (СНИМКИ)"}
{"url": "http://pik.bg/%D0%B5%D0%B2%D1%80%D0%BE%D0%BF%D0%BE%D0%BB-%D1%80%D0%B0%D0%B7%D0%B1%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%B3%D1%80%D1%83%D0%BF%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%BA%D0%BE%D0%BB%D0%B8-%D1%81-%D0%BF%D0%BE%D0%BC%D0%BE%D1%89%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news705381.html", "text": "МВР 19 участници в международна престъпна група, занимавала се с кражба на автомобили и препродажбата им в редица европейски страни и Близкия Изток, е разбита при проведена специализирана полицейска операция, ръководена от Европол. Това съобщиха от пресцентъра на . Тя е реализирана основно на територията на Испания и в нея са участвали служители на Гражданската гвардия на Испания, на Главната дирекция „Национална полиция“ от България и полицейски сили от Португалия. Разследването е започнало от властите в Испания през 2016 г., които достигнали до български гражданин. Последвал е обмен на информация между полицейските служби на България и Португалия. В хода на разследването, извършено от криминалисти на ГДНП, била установена самоличността на българина - 59-годишен с инициали В. П., известен на полицията у нас, съден по-рано за автомобилна кражба, подправяне на документи и препродажба на крадени транспортни средства. По линия на международния обмен тази информация веднага била предоставена на испанските власти, на които българската страна е оказала съдействие и при доказване на престъпната дейност на В. П. и кръга лица около него. В рамките на операцията у нас са открити и задържани част от луксозните автомобили, предмет на престъпленията, извършени в Кралство Испания. Освен това са открити и други инкриминирани автомобили.", "date": "2017.11.16", "title": "Европол разби международна престъпна група за кражба на коли с помощта на България "}
{"url": "http://pik.bg/%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%B1%D0%B8%D0%B2%D1%88-%D1%81%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB-%D0%B2-%D0%B4%D0%BE%D0%B1%D1%80%D0%B8%D1%87%D0%BA%D0%BE-%D1%81%D0%BB%D0%B5%D0%B4-%D1%81%D1%8A%D1%81%D0%B5%D0%B4%D1%81%D0%BA%D0%B0-%D1%81%D0%B2%D0%B0%D0%B4%D0%B0-news705300.html", "text": "72-годишен мъж е бил застрелян от свой съселянин в добричкото село Смолница. Трагичният инцидент е станал на 13 ноември, около 19:45 часа, но от полицията съобщиха за станалото едва днес. Разследващите установили, че между 72-годишния мъж и негов съсед на 64 години, възникнал спор, който прераснал в саморазправа. Комшията извадил малокалибрено оръжие и прострелял мъжа, който починал на място. При извършените процесуално-следствени действия, в жилището на извършителя са намерени 34 патрона с калибър 22. С прокурорска мярка задържането на стрелеца е удължено на 72 часа. Предстои внасянето на искане за мярка за неотклонение задържане под стража на извършителя на деянието. Продължават следствените действия за изясняване на случая. Загиналият се казва Марин Янакиев, научи Дарик. Той е жител на Смолница и дълги години е бил главен счетоводител на земеделска кооперация.", "date": "2017.11.16", "title": "Застреляха бивш счетоводител в Добричко след съседска свада"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81-%D0%B1%D0%B5%D0%B7%D0%BC%D0%B8%D0%BB%D0%BE%D1%81%D1%82%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D0%BC%D0%B5%D1%80%D1%82%D0%B0%D1%82%D0%B0-%D0%B1%D1%81%D0%BF-%D0%B4%D0%BF%D1%81-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0--news705324.html", "text": "Ескалацията на напрежението в Народното събрание е невиждана в последните дни, още повече само половин година след парламентарни избори, протекли с ясен превес на ГЕРБ срещу опозицията от БСП. Какво стои зад агресивното поведение на лявата лидерка Корнелия Нинова, защо потърси и получи подкрепа от вечния приятел на столетцита ДПС и какво кроят двете партии коментира ексклузивно за ПИК проф. Божидар Димитров, който следи отблизо политическите процеси и ги оценява с острата мисъл на историк. -  Избраната власт при демокрация се сваля само с избори. Те не могат да свикат парламентарни избори, а и имаме законно избраната само преди няколко месеца власт. Те не могат да направят нови избори със законни механизми поради недостиг на депутати. Двете партии нямат достатъчно гласове, за да успеят при вот на недоверие и предварително е ясно какво ще се случи и затова се опитват с всякакви други маймунджулъци, за да клатят лодката, но според мен няма да успеят дори в това. Могат да напуснат парламента, но няма как с това да сменят властта. Нито пък да предизвикат някакво недоволство у хората. - Не, хората са доволни, защото страната се развива много добре. Безработица няма, ръстът на БВП е 4%, заплатите се увеличават. За какво да излизат хората на улицата? Това е причината БСП и ДПС да опитват по друг начин. - Мен най-много ме разсмя вътрешно твърдението, че сега тръгват по провинцията да обясняват на хората какво става и какво трябвало да стане. Е, как мислят, че ще ги разберат избирателите им? При положение, че БСП подкрепяйки своя депутат проф. Иво Христов явно смятат, че 80 на сто от тях са дебили. На дебил трудно можеш да обясниш нещо… Така, че явно трябва да разчитат само на тези 20%, които не са дебили, но с толкова малко хора на БСП и ДПС ще им е трудно да направят нещо в политиката. - Обвиненията към една или друга партия за съюз с ДПС са традиционни обвинения. Дали ДПС наистина тайно подкрепя определено управления с личи по това дали има хора във властта от техните среди. А в момента такива случаи няма. Хора и фирми, свързани с ДПС, които разпределят и усвояват порции, ги няма във властта. А иначе ДПС е партия на властта, която съществува само, за да точи пари от държавния бюджет към частни джобове. И други партии го правят, но не е това основната им цел, докато при тях е 100%. Затова е повече от смешно, че те ще се борят с корупцията. Даже няма нужда да споменавам депутати от ДПС и да ги уточнявам, които уж са народни избраници, но живеят и гравитират извън България. И точно те ще се борят срещу корупцията?! Това е все едно водача на кърджалиите да се бори с кърджалийството. - Когато търсим мотивите за маймунджулъците на Корнелия Нинова няма как да не посочим като един от тях яростната й вътрешно партийна битка, която води – тя е за оцеляване, а не за някаква идея. Просто не я искат. Освен това е трудно да оцелява срещу хора, които имат стотици милиони левове зад гърба си. Тя също има своите постижения зад гърба си, но не в такъв размер, какъвто нейните вътрешни опоненти, като Овчаров или Гергов да речем. Затова трябва да се прави на лява партийка, при това много упорито. Но за обикновените партийни хора, които в БСП са вече над 60 години, не изглежда добре, както и за младите, които търсят политика на съвместно управление, както в Германия и други страни. Тази безумна конфронтация на Нинова е характерна по-скоро за началото на прехода. В момента младите и на средна възраст хора в БСП смятат, че трябва да се търси друга модерна политика на консенсус. А лично аз трябва да кажа, че се притеснявам за нейното здраве. Очите й изглеждат все по-безумни, когато говори, главата и кичурите, които тръска, стават все по-нервни, движенията й невротични. Да го дава по-спокойно, защото в крайна сметка човек трябва да мисли за здравето си преди всичко. Знам го от собствен опит.", "date": "2017.11.16", "title": "САМО В ПИК! Проф. Божидар Димитров с безмилостен коментар за омертата БСП-ДПС за сваляне на властта, милионите в левицата и приватизационните афери на Корнелия Нинова  "}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BB%D0%B0%D1%87%D0%B8%D1%89%D0%B0-news705291.html", "text": "Препоръчва се на шофьорите в Западна Гърция да бъдат изключително внимателни, след като 15 души загинаха заради наводненията, ударили западната част на Атика в сряда. Метеоролозите алармират, че силните дъждове ще продължат и през следващите дни. Властите в Гърция отправиха предупреждения към водачите на превозни средства да шофират предпазливо заради опасност от скални и кални свлачища по пътищата, предизвикани от силните превалявания през последните дни, съобщава електронното издание \"Екатимерини\".", "date": "2017.11.16", "title": "Властите в Гърция предупреждават: Шофьорите да внимават заради свлачища"}
{"url": "http://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B2%D1%8A%D0%B2%D0%B5%D0%B4%D0%B5-%D0%B4%D0%BE-1000-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-%D0%B7%D0%B0-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D1%81%D1%82%D1%80%D0%B0%D1%82%D0%B5%D0%B3%D0%B8%D1%87%D0%B5%D1%81%D0%BA%D0%B8-news705292.html", "text": "Парламентът въведе глоба от 500 до 1000 лв. за нарушителите на правилата за достъп до стратегически обекти от значение за националната сигурност. Това стана след приемане на текстове от промените в Закона за МВР на второ четене . Приетият текст гласи, че нарушителите на правилата за достъп до стратегическа зона, на стратегически обект или до зона, свързана с изпълнението на стратегически дейности от значение за националната сигурност, ще се наказват с глоба от 500 до 1000 лв. Съгласно текста за маловажни нарушения органите на МВР ще налагат глоба от 50 лв.", "date": "2017.11.16", "title": "Парламентът въведе до 1000 лева глоба за нарушение на правилата за достъп до стратегически обекти"}
{"url": "http://pik.bg/%D0%BC%D0%B0%D1%80%D0%B3%D0%B8-%D1%85%D1%80%D0%B0%D0%BD%D0%BE%D0%B2%D0%B0-%D0%B7%D0%B0%D1%85%D0%B0%D0%BF%D0%B0-%D0%BA%D1%80%D0%B8%D1%81%D0%BA%D0%BE-%D0%BF%D0%B5%D0%B5-%D0%BD%D0%B5%D1%89%D0%BE-%D0%BA%D0%B0%D1%82%D0%BE-%D0%BC%D0%B0%D1%86-%D0%BF%D0%B8%D1%81-%D0%BF%D0%B8%D1%81-%D0%B5%D0%B3%D0%B0%D1%82%D0%B8-%D0%BD%D0%B8%D1%89%D0%BE%D1%82%D0%BE-news705322.html", "text": "Маргарита Хранова запаха двама от музикалните идоли на младите - Криско и Гери-Никол. Естрадната легенда бе запитана в интервю дали техните песни, в които се пее за яката дупара и базуката, са стойностни. А ето и отговорът й: \"Не ги слушам и не ги знам. На Криско чух само тази песен от финала на \"ВИП Брадър\". Беше нещо \"мац-пис-пис\". Това не е текст, не е поезия, не е нищо. В такава музика няма и как да е поезия. Не съм чувала нито една песен не Гери-Никол\". Припомняме, че Марги Хранова стигна до финала на риалити формата, но го напусна на второ място. Победител стана рапърът от \"Скандау\" - Тото.", "date": "2017.11.16", "title": "Марги Хранова захапа Криско: Пее нещо като \"мац-пис-пис\", егати нищото!"}
{"url": "http://pik.bg/%D0%BF%D1%80%D0%BE%D0%BA%D0%BB%D1%8F%D1%82%D0%B8%D0%B5%D1%82%D0%BE-%D0%BD%D0%B0-%D0%B0%D0%BD%D0%B0%D0%B1%D0%B5%D0%BB---%D0%BD%D0%B0%D0%B9-%D0%B7%D0%BB%D0%BE%D0%B2%D0%B5%D1%89%D0%B0%D1%82%D0%B0-%D0%BA%D1%83%D0%BA%D0%BB%D0%B0-%D0%B2-%D1%81%D0%B2%D0%B5%D1%82%D0%B0-news705266.html", "text": "Има парцалена кукла, чиято история е обвита с много мистерия и зловещи разкази. Тя е толкова популярна, че е създаден филм за нея. Това е Анабел – кукла закупена през 1970 г. от младо момиче. След като привидно обикновената играчка попаднала в дома на девойката, започнали да се случват странни неща – оставяне на бележки с надпис „Помощ“ из цялата къща. Приятел на семейството дори разказвал, че бил нападнат от куклата, когато им бил на гости. Друга история за Анабел гласи, че майка я купила за подарък на дъщеря си, която била колежанка. Куклата била отнесена в общежитието на девойката, където тя живеела със съквартирантка. Непосредствено след това започнали да се случват странности – момичетата намирали Анабел на необичайни места , без да са я оставяли там. Намирали накъсани листи хартия, изпълнени с детски драсканици. Според разказите на любители на зловещи истории, девойките веднъж дори открили парцалената кукла да стои изправена на краката си. Твърди се, че едното момиче било нападнато от Анабел, но се разминало с големи драскотини по цялото тяло. Така колежанките се свързали с екстрасенси, които отнесли куклата и я заключили . Говори се дори, че Анабел е обладана от демон и дори е портал към ада. Днес зловещата кукла е поставена в специален музей и дори се държи под ключ.", "date": "2017.11.16", "title": "Проклятието на Анабел - най-зловещата кукла в света"}
{"url": "http://pik.bg/100-%D0%BF%D1%80%D0%BE%D1%86%D0%B5%D0%BD%D1%82%D0%B0-%D1%81%D0%BC%D1%8F%D1%85-%D1%81%D0%BA%D1%80%D0%B8%D1%82%D0%B0-%D0%BA%D0%B0%D0%BC%D0%B5%D1%80%D0%B0-%D1%81-%D0%B3%D1%80%D0%B8%D1%88%D0%BE-%D1%85%D0%B2%D0%B0%D0%BD%D0%B0%D1%85%D0%B0-%D0%BD%D0%B0%D1%88%D0%B8%D1%8F-%D0%B7%D0%B0-%D1%88%D0%B0%D1%80%D0%B0%D0%BD-%D0%B0-%D0%BD%D0%B0%D0%BA%D1%80%D0%B0%D1%8F---%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%B2%D0%B8%D0%B4%D0%B5%D0%BE-news705332.html", "text": "Една от най-забавните скрити камери в света на спорта предизвиква тотален фурор. Григор Димитров бе хванат за \"шаран\" в Лондон. Смехът е огромен, Гришо даде специално интервю след победата си над Гофен (6:0, 6:2). С успехът българинът си гарантира първото място в група \"Пийт Сампрас\" и участие на полуфиналите на Заключителния Мастърс за годината. А журналистът питащ Димитров, си послужи с любопитен похват. Задавайки въпроси, с помощта на Райън Харисън (участник в турнира на двойки във Финалния Мастърс). \"Григор, класирането ви за следващата фаза още не е сигурно. Изпитвате ли разочарование на този етап от турнира? Надявахте ли се вече да сте се класирал напред?\"! \"Кога решихте да предпочетете тениса, пред кариерата на модел?\" \"Знам, че сте голям фен на \"Бекстрийт Бойс\", може ли да ни запеете тяхна песен (съчетано с препратки към определен музикален рефрен)?\"! Култови въпроси към Димитров? Самият Григор поясни, че мисли, че вече се е класирал за следващата фаза. Заяви, че никога не е бил модел. Категорично даде да се разбере, че няма желание да пее. Въпреки това, обаче показа страхотно настроение и певчески възможности за секунди. Когато интервюто премина на тема турнира на двойки, американецът Райън Харисън разкри ролята си в \"скритата камера\". Реакцията на Григор пък говори достатъчно за нрава на родния тенис любимец. \"Това са най-лошите въпроси, мислех си - какво става тук\", с усмивка сподели Григор, получавайки поздравления от Харисън и останалите персони в забавното видео. Без каквито и да било негативни емоции, Гришо прие, че е \"жертва\" на \"скрита камера\". Като дори отправи позитивно послание към самите организатори.", "date": "2017.11.16", "title": "100 процента смях! \"Скрита камера\" с Гришо! Хванаха нашия за \"шаран\"! А накрая - Димитров... (ВИДЕО)"}
{"url": "http://pik.bg/%D0%BB%D1%83%D0%B4-%D1%81%D0%BC%D1%8F%D1%85-%D0%BD%D0%B0-%D0%BF%D1%80%D0%B5%D1%81%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D1%82%D0%B5%D0%BD%D0%B8%D1%81-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BD%D0%B0%D0%BA%D0%B0%D1%80%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B4%D0%B0-%D0%BF%D0%BE%D1%82%D1%8A%D0%BD%D0%B5-%D0%BE%D1%82-%D1%81%D1%80%D0%B0%D0%BC-%D0%B2-news705293.html", "text": "Култов въпрос, в който бе замесена бившата му приятелка Мария Шарапова, получи най-добрият ни тенисист Григор Димитров след победата си над Давид Гофен в Лондон. „Българин сте, живеете в Монте Карло, имали сте руско гадже в Лос Анджелис и други, така че бих искал да знам, дали се чувствате като гражданин на света”, попита репортерът, на което Гришо първо реагира със смях, а после отговори с чувство за хумор. „Споменахте само една приятелка?! Хайде де?! И пропуснахте две страни, в които съм живял.\" „Радвам се на един от най-добрите ми сезони. Радвам се, че съм тук. Щастлив съм. Няма от какво да бягам. Попитайте ме нещо директно и ще отговоря. Вие просто изброихте факти”, продължи Григор Димитров. Първата ни ракета каза и много хубави думи за България, предава Гонг.бг. „Дълбоко в сърцето си аз съм си българин. Паспортът ми е български, състезавам се за България. Горд съм, че съм българин и не се срамувам от нищо. Най-важното за всеки е да намери баланса си и да следва мечтата си”, категоричен бе Димитров. „Сега чувствам, че имам нещо солидно за мен. Чувствам се комфортно с нещата около мен. Класирането е цел, да, в края на годината. Някои неща се получиха по-добре, отколкото очаквах и оценявам това. Вече мисля за мача в петък. Това е най-важно за мен сега”, каза още Григор Димитров.", "date": "2017.11.16", "title": "Луд смях на пресконференцията на Гришо! Тенис звездата накара журналист да потъне от срам (ВИДЕО)"}
{"url": "http://pik.bg/%D0%B8%D0%B7%D1%80%D0%B0%D0%B5%D0%BB-%D0%B4%D0%BE%D0%B2%D0%BE%D0%BB%D0%BD%D0%B8-%D1%87%D0%B5-%D0%BC%D1%8E%D1%84%D1%82%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D1%85%D0%B0%D0%BC%D0%B0%D1%81-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-news705330.html", "text": "Daily Sabah, цитирани  от \"Фокус\". Министър от правителството на Израел е приветствал коменатрите на саудитски мюфтия относно палестинската групировка „Хамас“, в които той определи организацията като терористична, пише турското издание „Поздравяваме Абдул Азиз ал Шейх, Главен мюфтия на Саудитска Арабия, както и лидера на Улемата (общо название на ислямските учени) за неговата фетва(нов закон), с която се забранява воденето на борба срещу Израел и убийството на евреи“, заяви министърът на комуникациите на Израел Аюб Кара, чрез съобщение в социалната мрежа „Туитър“. Освен това, израелският министър приветства и коментарите на мюфтията спрямо „Хамас“, в които той определи групировката като терористична организация. „Каня мюфтията да посети Израел; той ще бъде посрещнат с огромно уважение“, завършва съобщението си той. Това се случи, след като мюфтията даде интервю пред саудитска телевизия, в което заяви, че борбата срещу Израел е нежелателна и че „Хамас“ е терористична организация, отговаряйки на въпрос за това каква трябва да бъде реакцията на мюсюлманите на затварянето на джамията „Ал Акса“ в Ерусалим по-рано тази година. От изданието коментират, че Израел е окупационна сила на Западния бряг и Източен Ерусалим, завладени по време на арабо-израелската война от 1967 година.", "date": "2017.11.16", "title": "Израел доволни, че мюфтия призна \"Хамас\" за терористична организация"}
{"url": "http://pik.bg/%D1%80%D0%B8%D1%87%D0%B0%D1%80%D0%B4-%D1%80%D0%B0%D0%BD-%D1%81%D0%B0%D1%89-%D0%B4%D0%B0-%D1%81%D0%B5-%D0%BF%D0%BE%D1%83%D1%87%D0%B0%D1%82-%D0%BE%D1%82-%D1%83%D1%81%D0%BF%D0%B5%D1%85%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news705294.html", "text": "Растежът на бившите комунистически страни е повод за завистта на целия свят. За пореден път налице са повече доказателства, че икономическите свободи водят до успех. Много от бившите комунистически страни от Централна и Източна Европа и Съветския съюз постигнаха огромен икономически прогрес от времето, когато станаха свободни преди близо три десетилетия до сега. Това пише Ричард Ран, американски икономист в анализ, публикуван във в. „Вашингтон Таймс“ и цитиран от БГНЕС. Ран защитава идеите на либертарианството и минималните държавни регулации за бизнеса. Част е от обществото „Монт Пелерин”, свързано с Чикагската школа, и считано за философски център на неолиберализма. Ричард Ран е известен в България американски икономист покрай изготвената под негово ръководство национална стратегия за преход към пазарно стопанство, по-известна като плана \"Ран-Ът\", който носи имената на Ричард Ран и на Роберт Ът.  Двамата, заедно с още 29 български специалисти, умуват над плана, който трябва да начертае стъпките за преминаване към демократичен капитализъм. Документът е изготвен в рамките на 6 месеца от Националната търговска камара на САЩ по молба на последното правителство на Народна република България в лицето на Андрей Луканов и е поръчан през март 1990 г. Към днешна дата планът Ран-Ът има доста критици заради състоянието на страната след 27 години преход. Някои дори наричат авторите негодници, тъй като с плана си са довели до събития, повлекли след себе си огромна миграция и прогресивно намаляване на населението в страната. Ето какво пише още Ран в анализа си: \"Първите няколко години след падането на комунизма (1989-1992 г.) бяха много трудни, тъй като държавите изпитваха затруднения да направят прехода към капиталистическата икономика на свободния пазар, което много от тях постигнаха до 1995 г. Иронията е, че САЩ биха могли да научат някои уроци от успеха на бившите комунистически страни. Неотдавна Джеймс Гуартни, високо ценен икономист и учен (както и дългогодишен водещ автор на годишния доклад за Икономическата свобода в света), представи обширно изследване на успехите и провалите на 25 от бившите страни с планова икономика от Централна и Източна Европа и Съветския съюз. Резултатите от него, както и от много други изследвания, показаха, че икономическите политики, които водят до повече икономическа свобода и по-малко присъствие на правителството, подпомагат държавите във всички етапи на развитие. Съпровождащата таблица показа промяната в икономическата свобода и Брутния вътрешен продукт (БВП) на глава от населението за избрани пет страни – във всички, от които аз съм пътувал редица пъти, и които са пример за по-успешни държави. Всички те сега имат реални доходи на глава от населението, които са два до три пъти по-големи от тези отпреди 20 години. Приходите са и много по-високи (ако се измерят правилно), отколкото по времето на комунизма. Балтийските страни – Естония, Литва и Латвия, разказват трите най-големи истории на успеха, като всички те сега са в световния топ 10 за икономическа свобода. Това е забележително, тъй като те на практика нямаха никаква икономическа свобода по времето, когато бяха под съветски контрол. През 1995 г. Естония например имаше приход на глава от населението, който средно беше едва 33% от този на първите 21 страни с най-големи доходи. Тази цифра сега се е увеличила до 62%. Подобно увеличение има и в Литва и Латвия. Търговията и чуждестранните инвестиции се увеличиха, а бедността и корупцията бяха значително намалени. Паралелно с растежа на икономическата свобода, гражданските свободи и политически права вече са на най-високо ниво в Естония и Литва, според годишната класация на „Фрийдъм хаус“. Отново, само преди почти 30 години тези държави едва имаха граждански свободи и никакви политически права. Румъния започна със слаб старт на икономическата реформа, но направи изключителен прогрес през последните 15 години и сега се нарежда на 20-то място (от 159 държави) по икономическа свобода. Държавата въведе 16-процентов плосък данък през 2005 г. и значително намали митническите тарифи (средно с 5%) и други търговски ограничения. Румъния ограничи корупцията, която въпреки това все още е прекалено висока. И макар политическите права и гражданските свободи да са се подобрили, все още не са на топ ниво. България беше в застой до 1997 г., когато въведе валутен борд, който да спре хиперинфлацията и да ускори икономическата реформа. През 2008 г. страната прие 10-процентов фиксиран данък върху доходите – както лични, така и корпоративни. Митническите тарифи бяха значително намалени, когато страната се присъедини към Европейския съюз през 2007 г. БВП на глава от населението нарастваше средно с 4,36% в периода от 2000 до 2015 г. отчасти заради огромното подобрение на икономическата свобода. В момента България е близо до най-високото ниво както на гражданските свободи, така и на политическите права. Основните проблеми на България са корупцията, както и слабостите в правната структура и защитата на частната собственост. Полша в момента е страна със средни доходи в резултат на средния растеж от 4,11% от БВП на глава от населението в периода от 1995 г. до 2015 г. и постоянното покачване на икономическата свобода (придвижвайки се от долната третина). Страната стана член на ЕС през 2004 г. и сега е неговата пета най-голяма икономика. Полша също така е в най-високата категория по отношение на граждански свободи и политически парва. Въпреки това обаче все още има проблеми със своята правна система и върховенството на закона, включително и с правата за собственост на недвижимо имущество. Повече от две столетия САЩ са пример за голям световен успех. Но докато страната преди беше в челната тройка по икономическа свобода, сега тя падна до номер 11, най-вече в резултат на прекомерни регулации и упадък на върховенството на закона. Нарастването на регулациите и присъствието на правителството задушиха икономиката, което доведе до много по-бавен икономически растеж и почти застой при средния реален доход. Въпросът е: могат ли САЩ да се реформират, както направиха някогашните страни с централно планиране? Няма съмнение какво трябва да бъде направено – да се намалят правителствените разходи и данъци като процент от БВП, да се премахнат регулациите, които повече вредят, отколкото помагат, и да се разчистят съдилищата. Досега новата администрация получава „Отличен“ в съдебните назначения, „Много добър“ за регулациите и предложените данъчни изменения, но изостава по отношение на намаляването на разходите, осигурявайки частично върховенство на закона (министерството на правосъдието все още е част от блатото) и откровено бърка с някои свои търговски предложения.", "date": "2017.11.16", "title": "Ричард Ран: САЩ да се поучат от успеха на България"}
{"url": "http://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BF%D1%80%D0%B8%D0%B5-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%B8%D1%82%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B7%D0%B0%D0%BA%D0%BE%D0%BD%D0%B0-%D0%B7%D0%B0-%D0%BA%D0%BE%D0%BD%D1%86%D0%B5%D1%81%D0%B8%D0%B8%D1%82%D0%B5-news705298.html", "text": "Народните представители приеха окончателни промени в Закона за концесиите. Промените бяха гласувани в две пленарни заседания. Вчера депутатите решиха срокът на концесиите да не е по-дълъг от 35 години. С приетите промени днес, когато възникне непредвидено обстоятелство, концесионният договор може да се измени, ако това не води до увеличаване на първоначалната стойност на концесията с повече от 50% и до удължаване на срока с повече от 1/3 от определения. При необходимост от изпълнение на допълнително строителство от концесионера договорът също ще може да се измени. Допълнително възложеното строителство не може да води до увеличаване на първоначалната стойност на концесията с повече от 50%. Според промените недействителен е концесионен договор, сключен без проведена процедура за определяне на концесионер и когато въпреки наложено спиране на процедурата са извършени действия по процедурата. Депутатите направиха изменения и в Закона за защитените територии. Те решиха при концесия за защитена територия - изключителна държавна собственост, 50% от паричните постъпления от концесионни възнаграждения да се превеждат от съответното министерство или на общината. Когато концесионната територия е в повече от една община, сумата се разпределя пропорционално. Според окончателните промени широчината на прилежащата акватория, включена в обекта на концесия за морски плаж, не може да бъде повече от 200 м. Срокът на концесията за морски плаж, независимо дали е със или без трансграничен интерес по смисъла на Закона за концесиите, е до 20 години. Когато възлагането, съответно предоставянето на концесия за морски плаж приключи след 31 април на съответната година, концесионният договор влиза в сила на първи януари следващата година. С измененията на концесионера на морски плаж се възлага да осигурява водното спасяване, обезопасяването на прилежащата акватория, здравното и медицинското обслужване и санитарно-хигиенното поддържане на морския плаж. Той е задължен и да предоставя плажни услуги при условията на концесионния договор. Концесионерът трябва осигурява свободен и безплатен достъп на морския плаж и поставя указателни табели със схеми на отделните зони и условията на концесията. Депутатите решиха, че морските плажове в защитените територии, както и морските плажове за природосъобразен туризъм, да не може да се възлагат на концесия или да се отдават под наем. Законът влиза в сила до 1 месец след обнародването му в Държавен вестник. Сключените до влизането в сила на закона концесионни договори запазват действието си и се изпълняват в съответствие с договорените условия. На 2 февруари президентът Румен Радев наложи вето върху Закона за концесиите с мотив, че е бил приет в последните часове на 43-тото Народно събрание с минимално мнозинство. Според него той съдържа разпоредби, които поставят под въпрос принципите на правовата държава и местното самоуправление, и въвежда широки граници на субективизъм и възможности за корупционни практики. По думите му законът предвижда промени в 29 други закона, с което навлиза дълбоко в икономическите отношения. Президентът счита още, че подобни ключови промени следва да се извършват след широк обществен дебат и с грижа за обществения интерес и националната сигурност. Според държавния глава възможните санкции от необнародването на закона са неизмерими с потенциалните рискове и щети от неговото прилагане. Ветото на президента обаче провокира ЕК да започне наказателна процедура срещу България, тъй като със законопроекта се въвежда европейска директива. На 8 юни депутатите приеха на първо четене Закона на концесиите с гласовете на ГЕРБ, „Обединени патриоти“ и ДПС. „Воля“ и БСП гласуваха „против“.", "date": "2017.11.16", "title": "Парламентът прие окончателните промени в Закона за концесиите "}
{"url": "http://pik.bg/%D1%82%D0%BE%D0%B2%D0%B0-%D1%81%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%B2-%D1%81%D0%B2%D0%B5%D1%82%D0%B0-%D0%BA%D1%8A%D0%B4%D0%B5%D1%82%D0%BE-%D0%B8%D0%BD%D1%82%D0%B5%D1%80%D0%BD%D0%B5%D1%82%D1%8A%D1%82-%D0%B5-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%BB%D1%83%D0%BA%D1%81-news705255.html", "text": "В 35 страни в света под 20% от населението има достъп до интернет. Това означава, че по-малко от един на всеки петима жители на страната може да влиза в глобалната мрежа заради липса на инфраструктура, сочи изследване на британската компания Akamai, цитирано от Дейли Телеграф и Профит.бг. Тези страни са Гватемала, Хондурас, Никарагуа, Салвадор, Сенегал, Буркина Фасо, Мали, Гана, Кот д'Ивоар, Бенин, Алжир, Либия, Судан, Еритрея, Етиопия, Камерун, Уганда, Руанда, Демократична република Конго, Малави, Зимбабве, Замбия, Намибия, Мадагаскар, Мозамбик, Ангола, Йемен, Пакистан, Туркменистан, Непал, Индия, Бангладеш, Шри Ланка, Мианмар, Индонезия. Много от тези места не са в радара на туристите и ограниченият достъп до интернет отчасти се дължи на войни, гражданско неподчинение и бедност. Либия, Мали, Йемен и Буркина Фасо, например, са категорично нетуристически дестинации. Останалите обаче си струва да бъдат посетени. Можете да отидете на плажна ваканция в Никарагуа, да се разходите в град Ладах в Индия, да се отправите на тридневен поход от Калау до езерото Инле в Мианмар. Защо не да погледате лемурите и хамелеоните в Мадагаскар, да обиколите островите в Индонезия, да се възхитите на изсечените в скалите църкви в Етиопия, да наблюдавате планински горили в Демократична република Конго или да изследвате живописното крайбрежие на Намибия. В тези страни има области без никакъв достъп до интернет. В Монголия, например, една от най-ненаселените страни в света, редовно е определяна като добра възможност за ваканция с цел дигитална детоксикация – пътуване до ловците на казахски орли в планината Алтай ще ви отведе далеч от градове, пътища и мрежи за мобилни телефони. Но в столицата на Монголия - Уланбатор, където живее мнозинството от населението, има добра интернет връзка. Къде е забранен интернетът? Истинска дигитална детоксикация може да бъде открита в Северна Корея. Причината е, че туристите, които посещават страната, нямат право да влизат в интернет. Чуждестранните мобилни мрежи не работят, а местните SIM карти са скъпи и ненадеждни. По инория на съдбата, Северна Корея има добра интернет връзка. Защо? „Заради тоновете вносни китайски мобилни телефони с китайски SIM карти“, обяснява Мартин Леви от американската компания Cloudflare. В Куба, например, се изисква специално разрешение, за да влезете в интернет и използването на глобалната мрежа се следи много внимателно. В големите градове могат да бъдат открити места с wi-fi, но по-голямата част от населението на страната живее офлайн. Други страни, в които интернетът е забранен, са Мианмар и Беларус. Akamai изрежда и 12 страни, в които достъпът до интернет е сгрого ограничен от гледна точка на съдържание и дейност. В Китай, например, можете да влизате само в сайтове, чиито сървър се намира в страната. Така че не очаквайте да имате достъп до любимите си сайтове. Други страни, налагащи ограничения на интернет, са Обединените арабски емирства, Саудитска Арабия, Куба, Египет, Иран, Сирия, Тунис, Турменистан, Узбекистан и Виетнам. Избягайте от интернет на 10 км височина Десетки авиокомпании предлагат безплатен достъп до wi-fi в небето, като някои от тях, включително Norwegian Airlines, Emirates и Turkish Airlines, дори го предлагат безплатно. Повечето обаче налагат изключително висока цена, а много не предоставят никакъв достъп до интернет, което означава, че пътническите самолети все още са едно от малкото места, където можете напълно да избягате от интернет. Светът обаче става все по-свързан с интернет. Преди известно време бяха свързани базовите лагери на Еверест, а бразилските телекоми прокарват оптични кабели в Амазонка. Морето От години круизните кораби са добър вариант за избягване на имейлите от офиса. Но когато Norwegian Sky стана първият круизен кораб с интернет кафе през 1999 г., това постави началото на истинска вълна. Сега почти всички круизни кораби в света предлагат wi-fi, а Quantum of the Seas на компанията 2014 Royal Caribbean предлага повече широколентов интернет от почти всички останали круизни кораби в света, взети заедно. Но за целта ви трябват дълбоки джобове – пътниците могат да очакват да плащат около 50 цента на минута за интернет достъп и 11 евро за дневен пакет. Но много круизни кораби плават в отдалечени морета и достъпът до интернет може да изчезне за няколко часа, дори за няколко дни.", "date": "2017.11.16", "title": "Това са последните места в света, където интернетът е истински лукс"}
{"url": "http://pik.bg/%D0%BB%D0%B5%D0%B2%D1%81%D0%BA%D0%B8-%D0%BE%D0%B1%D1%8F%D0%B2%D0%B8-%D0%B3%D0%BE%D0%BB%D1%8F%D0%BC%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B1%D1%83%D0%BA%D0%B0%D1%80%D0%B5%D0%B2-%D0%B2%D0%B5%D1%87%D0%B5-%D0%BD%D0%B5-%D0%B5-%D0%BF%D0%BE%D0%BC%D0%BE%D1%89%D0%BD%D0%B8%D0%BA-%D1%82%D1%80%D0%B5%D0%BD%D1%8C%D0%BE%D1%80-news705297.html", "text": "Левски обяви за промяна в спортно-техническото си ръководство. Промяната касае длъжността и функциите на Асен Букарев, предава Гонг.бг. Ето какво е съобщението в сайта на \"сините\": \"ПФК Левски има удоволствието да съобщи, че от 15.11.2017г. помощник-треньорът на първия отбор Асен Букарев заема нова длъжност в клуба - мениджър и координатор на спортно-техническата дейност. В неговите отговорности влизат изграждането и развитието на международни контакти, въвеждане на нови информационни системи, процеси и правила за управление на спортната дейност, развитие на скаутската дейност на клуба и подобряване на работата между отделните звена. Асен Букарев е бивш футболист на Левски и шампион на България със \"синия\" клуб за 2006г. Завършва НСА и е магистър по Спортен мениджмънт, притежава лиценз УЕФА Про и е докторант в НСА. Ръководството на клуба пожелава на г-н Букарев успех на новата му позиция\" пише сайтът на Левски.", "date": "2017.11.16", "title": "Левски обяви голяма промяна! Букарев вече не е помощник-треньор"}
{"url": "http://pik.bg/%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%8F%D1%82-%D0%B1%D0%B0%D1%80%D0%B4-%D0%B0%D0%BB-%D0%B1%D0%B0%D0%BD%D0%BE-%D1%81%D0%BC%D0%B5%D0%BD%D1%8F-%D1%81%D0%BC%D0%B5%D0%BD%D1%8F-%D1%81%D1%86%D0%B5%D0%BD%D0%B0%D1%82%D0%B0-%D1%81-%D0%BB%D0%BE%D0%B7%D0%B5-news705326.html", "text": "Италианският бард Албано Каризи обяви, че предстоящата 2018 г. ще бъде прощална в музикалната му кариера. Намерението му е да изнесе последния си концерт на 31 декември. \"А след това се отдавам на лозарство\", обяви изпълнителят на \"Felicita\". Най-продавания артист на Ботуша след Ерос Рамацоти стопанисва хотел с огромна изба в родното си село Челино, а годишно произвежда над милион бутилки с бакхус. Сред причините Ал Бано да слезе от сцената е и разклатеното му здраве. През март той бе приет в болница с нарушено кръвообращение на главния мозък и бе подложен на терапия за лечение на инсулт, пише \"Монитор\".", "date": "2017.11.16", "title": "Италианският бард Ал Бано сменя сменя сцената с лозе"}
{"url": "http://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D0%B5%D1%82%D1%8A%D1%80-%D0%B2%D0%BE%D0%BB%D0%B3%D0%B8%D0%BD-%D1%81%D0%BA%D0%BE%D1%87%D0%B8-%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%B3%D1%80%D0%B8%D1%88%D0%BE-%D0%B1%D0%B8%D0%BB%D0%B8-%D1%81-%D0%BC%D0%BD%D0%BE%D0%B3%D0%BE-%D0%BD%D0%B8%D1%81%D1%8A%D0%BA-%D0%B8%D0%BD%D1%82%D0%B5%D0%BB%D0%B5%D0%BA%D1%82-news705276.html", "text": "Известният журналист Петър Волгин има собствен прочит за успехите на българския тенисист Григор Димитров, пише Тенис24.бг. В социалната мрежа Фейсбук той сподели: \"Изключително досадно е постоянно да ни занимават с Григор Димитров. Няма абсолютно никакво значиние дали въпросният Гришо е спечелил, загубил или завършил реми. Дали е увеличил банковата си сметка или не също би трябвало да вълнува единствено самия него. Да превръщаш някакъв спортист в идол, да се възторгваш от победите му или да ревеш при загубите му е признак на много, ама наистина много нисък интелект\".", "date": "2017.11.16", "title": "СТРАШЕН СКАНДАЛ! Петър Волгин скочи на феновете на Гришо, били с \"много нисък интелект\""}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0-%D0%BA%D0%BE%D0%BD-%D0%B7%D0%B0-%D0%B2%D0%B0%D0%BD%D0%B4%D0%B0%D0%BB%D0%B8%D0%B7%D1%8A%D0%BC-news705299.html", "text": "Бразилската полиция вкара зад решетките кон, обвинен в нанасяне на щети върху чуждо имущество - в случая автомобил, съобщава в. \"Дейли мейл\", цитира Монитор. Арестът се е състоял в Носа-Сеньора-Апаресида след като копитното животно атакувало паркирана кола. Собственичката на возилото настоявала конят да бъде арестуван - така най-бързо щели да й бъдат възстановени щетите. Конят бил изведен на разходка в този злополучен ден от приятел на собственика. Щом разбрал за случилото се, стопанинът на коня Уилям Сантуш веднага се явил в полицейския участък. Но там му отказали среща с любимото му животно, дори не му позволили да го нахрани. Сантуш се възмутил, че конят му бил арестуван като обикновен престъпник. Той бил обездвижен в килията и бил лишен от храна и вода. Животното прекарало зад решетките едно денонощие и било освободено едва след като стопанинът му заплатил нанесените щети на автомобила. Вестта за задържането на коня дошла до началника на полицаите Джонатан Евангелиста. \"Естествено, че не е нормално да бъде арестуван кон! Започнали сме разследване по случая\", заявил полицейският ръководител.", "date": "2017.11.16", "title": "Полицията арестува кон за вандализъм"}
{"url": "http://pik.bg/%D0%BE%D1%82%D0%BB%D0%BE%D0%B6%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B2%D0%B5%D1%80%D1%82%D0%BA%D0%B0%D1%82%D0%B0-news705304.html", "text": "Окръжният съд в Кюстендил отложи отново делото за убийството на Николай Радев - Отвертката. Причина стана отсъствието на едно от вещите лица по делото. Не се явиха и трима свидетели. Следващите заседания по делото са насрочени за 29 ноември и 14 декември. На тях трябва да бъдат изслушани тримата подсъдими от фамилията Карастоянови и да бъде приета съдебно-медицинската експертиза. Николай Радев, известен и като един от гардовете на т.нар. Братя Галеви, беше убит на 11 март 2014 година в кафе-аператив в Дупница. Според държавното обвинение извършителите са трима мъже от фамилията Карастоянови - бащата и двамата му синове.", "date": "2017.11.16", "title": "Отложиха делото за убийството на Отвертката"}
{"url": "http://pik.bg/%D0%B0%D0%B4%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%BD%D0%B0-%D0%BF%D1%8A%D1%82%D1%8F-%D0%B1%D0%B5%D0%BB%D0%BE%D0%B2%D0%BE-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news705329.html", "text": "Мъж и жена са загинали при катастрофа на пътя Белово-Пазарджик, съобщи г оворителят на ОД на МВР в Пазарджик Мирослав Стоянов. Сигналът е получен около 15.30 часа като инцидентът е на няколко километра преди Белово. „Станал е челен удар между лек автомобил „Мерцедес“ и лек автомобил „Фолкваген“. Към мястото незабавно са изпратени екипи на „Пътна полиция“, РУ-Септември, пожарната и спешна помощ. В резултат на тежкия удар на място са загинали мъж и жена, пътували във фолксваген-а, на задната седалка е имало дете, което е в добро общо състояние и е транспортирано в МБАЛ-Пазарджик. Водачът на другия автомобил е контактен и също се транспортира с линейка към областната болница“, уточни Стоянов. Той допълни, че движението се регулира от екипи на полицията. „На мястото ще се извърши оглед. Водачите трябва да шофират с повишено внимание“, коментира Стоянов.", "date": "2017.11.16", "title": "АДСКА КАТАСТРОФА! Мъж и жена загинаха при челен удар на пътя Белово-Пазарджик"}
{"url": "http://pik.bg/%D0%BF%D1%80%D0%B8%D1%82%D0%B5%D1%81%D0%BD%D0%B8%D1%82%D0%B5%D0%BB%D0%BD%D0%BE-%D0%B1%D1%8E%D0%B4%D0%B6%D0%B5%D1%82%D1%8A%D1%82-%D0%BD%D0%B0-%D1%80%D1%83%D1%81%D0%B8%D1%8F-%D0%BF%D1%80%D0%B8%D0%BB%D0%B8%D1%87%D0%B0-%D0%BD%D0%B0-%D0%BF%D1%80%D0%B5%D0%B4%D0%B2%D0%BE%D0%B5%D0%BD%D0%B5%D0%BD-news705246.html", "text": "Русия харчи в момента за отбрана почти 70 милиарда долара годишно - над 5 % от своя брутния вътрешен продукт (БВП). \"Бюджетът на страната все повече прилича на предвоенен\", пише московският вестник \"Независимая газета\", като цитира анализ на консултантската компания \"PricewaterhouseCoopers (PWC). В последния рейтинг на разходите в отбранителната сфера Русия с показатели 5,32 процента от БВП и обща сума 69,2 милиарда долара заема седмо място - качва се с една позиция по-нагоре в сравнение с предишното изследване на PWC от 2014 г. Същевременно анализът сочи, че пак започва да расте отбранителният бюджет на САЩ, почти десеторно по-голям от този на Русия. \"През 2016 г. САЩ увеличиха отбранителния бюджет с 1,7 на сто и той достигна 611 милиарда долара, което слага край на поредицата от съкращения на военните разходи\", констатират авторите. По данни на PWC Русия увеличава дела от БВП, отпускан за отбрана - през 2014 г. той е бил 4,5 на сто срещу 5,3 процента днес. Според експерти, цитирани в статията, и Стокхолмският международен институт за изследване на мира (СИПРИ), и PWC пресмятат този дял, включвайки в него секретните пера от бюджета. \"Едва ли може да се каже, че бюджетът на Русия се формира като бюджет на воюваща страна - ние харчим несъпоставимо по-малко от Китай и Европейския съюз например. И да не забравяме, че разходите за отбрана са инвестиции с голяма възвръщаемост\", коментира икономистът Александър Тимофеев. Не бива и да се твърди, че делът от БВП, насочван за отбрана в Русия, расте, защото икономиката се свива. Курсът на долара към рублата нарасна рекордно, а военните пера са формирани на база на предишното равнище, значи тежестта на тези милиарди ще е значително по-малка, уверява руският финансов експерт. Политиците в Русия обещават в бъдеще разходите за отбрана да намаляват, отбелязва \"Независимая газета\".", "date": "2017.11.16", "title": "Притеснително! Бюджетът на Русия прилича на предвоенен"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D0%B1%D0%B0%D0%BD-%D0%BA%D0%B0%D0%B7%D0%B0-%D1%82%D0%B5%D0%B6%D0%BA%D0%B0%D1%82%D0%B0-%D1%81%D0%B8-%D0%B4%D1%83%D0%BC%D0%B0-%D0%B7%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5---%D0%B8%D0%BC%D0%B0-%D0%BD%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D0%B4%D0%BE%D0%BA%D0%BB%D0%B0%D0%B4-%D0%BE%D1%82-10-news705317.html", "text": "При инвестиционен разход 10,5 млрд. евро, съотношение 70 на сто привлечен към 30 на сто собствен капитал, лихва максимум 4,5 на сто, проектът АЕЦ \"Белене\" е жизнеспособен. Това сочи част от доклада на Българската академия на науките (БАН), представен от директора на икономически изследвания на БАН и ръководител на проекта проф. Александър Тасев. Професор Тасев все пак подчерта, че пазарният риск няма как да бъде отчетен точно и той винаги съществува, но в две трети от вариантите на БАН показват, че има смисъл да се строи ядрената централа и проектът ще е финансово обоснован. По думите му участието на държавата подобрява значително жизнеспособността на проекта. Той каза, че е добре производителят на оборудването за АЕЦ \"Белене\" да бъде и строител на централата. Докладът на БАН доближава 1000 страници. В него са проиграни няколко сценария за развитието на енергетиката в България и региона. Проф.Тасев очерта няколко сценария, които са разработени от БАН, но повечето сочат, че в бъдеще в България и региона ще има недостиг на базова мощност, която може да бъде и ядрена.", "date": "2017.11.16", "title": "ГОРЕЩА НОВИНА! БАН каза тежката си дума за АЕЦ \"Белене\" - има надежда за проекта! Доклад от 1000 страници разиграва няколко сценария"}
{"url": "http://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B5%D0%BA-%D0%B2-%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D1%8F%D0%BC%D0%B0-%D0%BA%D1%80%D0%B8%D1%82%D0%B8%D0%BA%D0%B0-%D0%B0-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0%D0%BD%D0%B5-news705261.html", "text": "Няколко неща ни казват в доклада - оценяват направеното и насърчават властите да продължат със същата воля и целенасоченост. Докладът е обективен, но има само една препоръка „продължавайте в същия дух“, а през януари имаше цели 17 препоръки. Това коментира в сутрешния блок на БНТ Огнян Златев, ръководител на Представителството на Европейската комисия в България. „Европейската комисия отчита за успехи начинът, по който се избра ВСС, измененията в НПК, както и фактът, че имаме законодателство насочено в борбата срещу корупцията. Не мисля че има критика, а насърчаване. Това, което трябва да се направи е да се довърши работата по тези препоръки и така, когато излезе следващият доклад догодина, да сме изпълнили всички точки. Всяка една промяна изисква време. Факторът \"време\" е и това, което отчита и комисията, като причина за свършената работа, каза още Златев.", "date": "2017.11.16", "title": "Ръководителят на Представителството на ЕК: В доклада за България няма критика, а насърчаване"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B5%D0%BC%D0%B8%D0%BB-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D0%B8-%D0%B0%D0%B1%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B4%D0%B0%D0%BB%D0%B0%D0%B2%D0%B5%D1%80%D0%B8%D1%82%D0%B5-%D1%81-%D0%BB-news705251.html", "text": "Депутатът от Обединените патриоти Емил Димитров-Ревизоро и лидерът на АБВ Константин Проданов направиха разтърсващи разкрития за далаверите с лекарствата преди засекретеното изслушване на главния прокурор Сотир Цацаров в парламентарната комисия, ръководена от Димитров. \"Представители на АБВ ми дадоха обстоен анализ във връзка с далаверите с лекарства. На база на този анализ ще зададем и нашите въпроси към главния прокурор\", коментира Емил Димитров-Ревизоро. \"Ако тази тема не беше повдигната от журналистите, нямаше да стигне до нас, нямаше да разговаряме с главния прокурор и може би нямаше да се стигне до законодателни промени. А сега сме в напреднал етап, след като всички парламентарни и извънпарламентарни сили са обединили усилия\", каза още депутатът от Обединените патриоти. На брифинга взе участие и председателят на АБВ Константин Проданов. \"Нашият анализ показа, че по четири основни схеми се изнасят лекарства в чужбина. Но не само това. Предложихме и конкретни законодателни промени, които да ограничат реекспорта. Смятаме, че трябва да се дадат много по-големи правомощия на Агенцията по лекарствата, която да следи този реекспорт\", обясни лидерът на АБВ. \"Ще инициираме и разговори по темата. Тези три неща ще помогнат буквално днес да се ограничи в голяма степен този проблем, който е много сериозен\", каза още той. От АБВ обявиха, че има четири схеми на реекспорт. При първата даден дистрибутор вкарва лекарства у нас и след това една част я изнася. Тук нарушения няма, ако този процентът на износ е около 30. Втората схема е когато даден дистрибутор внася лекарства, разпределя ги по търговските обекти, оттам ги купува друг дистрибутор, който ги изнася в чужбина. Това е абсолютно незаконно, твърдят от АБВ. Третата схема е изземане на лекарства чрез фиктивни пациенти и фиктивни рецепти. Четвъртата схема е отклоняване на лекарствени средства чрез болниците.", "date": "2017.11.16", "title": "ИЗВЪНРЕДНО В ПИК TV! Емил Димитров-Ревизоро и АБВ с разтърсващи разкрития за далаверите с лекарствата преди изслушването на Цацаров (ОБНОВЕНА)"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-11-%D0%B4%D1%83%D1%88%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news705257.html", "text": "Десет пътници и пилот загинаха, след като самолетът им се разби в полет към туристическа дестинация в отдалечен район на северна Танзания, съобщават БТА и ДПА. Групата пътувала от град Аруша за националния парк \"Серенгети\", когато самолетът \"Чесна Караван\" се разбил близо до кратера Емпакай, посочи компанията \"Коустал авиейшън\" в изявление на сайта си. Имената на загиналите ще бъдат оповестени след уведомяване на близките им. Мястото на катастрофата е на 500 км от столицата Додома в трудно достъпна местност.", "date": "2017.11.16", "title": "Трагедия! 11 души загинаха при самолетна катастрофа"}
{"url": "http://pik.bg/%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D0%BD%D0%B0%D0%B3%D1%8A%D0%BB-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B5%D0%BA%D1%81%D1%81%D1%8A%D0%BF%D1%80%D1%83%D0%B3-%D0%B8%D0%B7%D0%BF%D0%B5%D0%BF%D0%B5%D0%BB%D0%B8%D0%BB-%D0%B4%D0%BE%D0%BC%D0%B0-%D0%BD%D0%B0-%D0%BF%D0%B5%D1%82%D1%80%D0%B8%D1%87-news705250.html", "text": "Петричките криминалисти са задържали подпалвача на къщата на 24-годишната петричанка Таня Герчева вчера. Това е станало малко след десет часа сутринта завчера, след като потърпевшата е дала показания пред разследващите полицаи, съобщава СтрумаБГ. Версията на пожарникари и полицаи за умишлен палеж бе потвърдена от залавянето на 33-годишния мъж, който е подведен под отговорност за палежа на жилището на бившата му съпруга, с която след развода явно са имали разправии.", "date": "2017.11.16", "title": "Криминалистите по следите на нагъл подпалвач! Арестуваха екссъпруг, изпепелил дома на петричанка след бурен развод"}
{"url": "http://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC%D0%B5-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%B2-%D0%B1%D0%B0%D0%BD%D1%81%D0%BA%D0%BE-%D0%BD%D0%BE-%D1%82%D0%BE%D0%B2%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D0%BB%D1%83%D1%87%D0%B8-%D0%B8-%D1%81%D0%BB%D0%B5%D0%B4%D0%B2%D0%B0-news705241.html", "text": "Втори лифт в зимния ни курорт Банско няма да има и следващата зима. Това мнение изрази министърът на туризма Николина Ангелкова пред Би Ти Ви. По думите ѝ няма как да се ангажира със срокове, но няма да е следващата зима. „Отново сме в съдебна процедура, обжалва се управлението на „Природен парк Пирин”, после трябва да има заявено инвестиционно намерение – не мога да се ангажирам със срок кога ще има втора кабинка”, поясни тя. „Винаги сме подкрепяли изграждането на втори лифт, съобразно всички правила”, допълни Ангелкова. По повод предстоящия зимен сезон туристическият министър каза, че се очаква ръст в бранша между 5 и 10%. Тя добави, че строителството в природния парк е категорично забранено, като се позволява единствено изграждането на спортни и транспортни съоръжения. Вчера Министерството на туризма организира дискусия, в която са взели участие много хора от бранша, по повод предлаганата тотална забрана и премахване на всички преместваеми обекти от българското Черноморие. „Премахването на тези обекти ще създаде голямо напрежение и се обединихме около това да има тотален контрол”, поясни Ангелкова. Според нея всички подобни промени трябва да се дискутират с обществото преди да се взимат решенията. Тоталната забрана за преместваемите обекти беше предложена от вицепремиера Валери Симеонов. „Нормално е в един екип, както в една къща, да има различни мнения по темите. Тук надделява мнението на обществото, а моето мнение се формира след тяхното”, поясни Ангелкова.", "date": "2017.11.16", "title": "Ангелкова: Подкрепяме изграждането на втори лифт в Банско, но това няма да се случи и следващата зима"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BF%D0%BE%D0%BF%D0%B8%D0%BB%D1%8F-%D0%B1%D1%81%D0%BF-%D0%B8-%D0%B4%D0%BF%D1%81-%D0%B2%D0%B8%D0%BD%D0%B0%D0%B3%D0%B8-%D1%81%D0%B0-%D0%B1%D0%B8%D0%BB%D0%B8-%D0%B7%D0%B0%D0%B5%D0%B4%D0%BD%D0%BE-%D0%BF%D0%B0%D0%BA-%D0%B3%D0%BE-%D0%B4%D0%BE%D0%BA%D0%B0%D0%B7%D0%B0%D1%85-news705265.html", "text": "Нека депутатите на БСП да обикалят по градовете и да се срещат с избиратели, но как ще обяснят думите на г-н Христов за 80-те процента дебили. Този коментар направи пред журналисти в парламента зам.-председателят на Народното събрание и депутат от ГЕРБ Цвета Караянчева. Думите й бяха по повод изказване на Корнелия Нинова, която обяви, че БСП няма да влиза в пленарна зала, докато не бъде гласувана оставката на Димитър Главчев. \"Ние оставаме в пленарната зала. Ще имаме кворум и ще продължим да работим\", обяви Караянчева и добави: \"Заставаме твърдо зад г-н Главчев, който виждате, че днес дори намали наказанието на Антон Кутев.\" \"БСП и ДПС винаги са били заедно и днес го доказаха с отказа си да влязат в пленарна зала\", отсече зам.-председателят на Народното събрание.", "date": "2017.11.16", "title": "ИЗВЪНРЕДНО В ПИК TV! Цвета Караянчева попиля БСП и ДПС: Винаги са били заедно, пак го доказаха"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B8%D0%B7%D1%80%D0%B0%D0%B7%D0%B8-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D0%BD%D0%B8%D1%8F%D1%82%D0%B0-%D1%81%D0%B8-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%B3%D1%8A%D1%80%D1%86%D0%B8%D1%8F-news705264.html", "text": "В телеграма до министър-председателя на Гърция Алексис Ципрас премиерът Бойко Борисов изрази съболезнования от името на правителството и лично от свое име по повод трагедията, сполетяла страната в следствие на наводненията през последните дни. „С тревога и болка приехме вестта за бедствието, връхлетяло приятелския гръцки народ и довело до човешки жертви и тежки материални щети. Изразяваме най-дълбоко съчувствие към близките на загиналите и към всички, пострадали от наводненията. Уверявам Ви, че може да разчитате на готовността на българското правителство за оказване на неотложна помощ в случай на необходимост“, посочва в телеграмата си Борисов.", "date": "2017.11.16", "title": "Премиерът Борисов изрази съболезнованията си за трагедията в Гърция"}
{"url": "http://pik.bg/%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D1%8F%D1%80%D0%B2%D0%B0%D1%82%D0%B5-%D0%B5%D1%82%D0%BE-%D0%B7%D0%B0%D1%89%D0%BE-%D1%80%D0%B8%D0%B1%D0%B0%D1%82%D0%B0-%D0%B2-%D1%80%D0%B5%D0%BA%D0%B8%D1%82%D0%B5-%D1%81%D1%82%D0%B0%D0%B2%D0%B0-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%B0-news705235.html", "text": "Учени от Института за екосистемни изследвания в Милбрук установиха, че отпадъците от фармацевтичната индустрия, попадащи в реките, правят рибите агресивни, съобщава сайтът Лайф. Експертите отбелязват, че почистващите станции за водата не са предназначени за отделянето на химическите вещества, съдържащи се във фармацевтичните препарати и в продуктите за лична хигиена. По този начин химическите вещества попадат във водоемите и в другите водни артерии, където въздействат на екосистемите. При изследвания на замърсяванията учените се натъкнали на любопитен факт. Във водите попадат значителни количества антидепресанти от нашите лекарства. Това променя поведението на рибите и ги прави по-агресивни. Било установено, че частици от психотропни лекарства и от силни седативи правят поповите лъжички склонни към хищничество. Разрушаването на екосистемите от отпадъците на фармацевтичната промишленост оказват вреда, съпоставима с тази от нефтените разливи. Филтрирането на подобни води е много трудно, а обитателите на тези екосистеми, например рибите, употребени в храната ни, могат да доведат до отравяния и до тежки заболявания.", "date": "2017.11.16", "title": "Няма да повярвате! Ето защо рибата в реките става агресивна"}
{"url": "http://pik.bg/%E2%80%9E%D0%B3%D0%BB%D0%B0%D1%81%D1%8A%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%E2%80%9C-%D0%B8-%E2%80%9E%D1%80%D0%B0%D0%B4%D0%B8%D0%BE-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D0%B5%D0%B2%D1%80%D0%BE%D0%BF%D0%B0%E2%80%9C-%D0%B2-%D1%80%D1%83%D1%81%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B0%D1%82-%D0%BE%D0%B1%D1%8F%D0%B2%D0%B5%D0%BD%D0%B8-%D0%B7%D0%B0-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD-news705301.html", "text": "РИА Новости. Радио „Гласът на Америка“ (Voice of America) и „Радио Свободна Европа“ (Radio Free Europe), финансирани от САЩ, са сред първите медии, които вероятно ще бъдат регистрирани като „чуждестранни агенти“ в Русия по силата на новия закон, приет в сряда, предава „На 15-16 ноември Министерството на правосъдието на Руската федерация е изпратило писма до „Гласът на Америка“, „Радио Свободна Европа“, „Кавказ.Реалии“, „Крым.Реалии\", „Сибирь.Реалии“ и телевизионния канал „Настоящее Время\" за възможното им признаване за чуждестранни агенти“, се казва в официалното съобщение от правосъдното министерство в Москва, предаде Фокус. В сряда депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“.", "date": "2017.11.16", "title": " „Гласът на Америка“ и „Радио Свободна Европа“ в Русия може да бъдат обявени за \"чуждестранни агенти\""}
{"url": "http://pik.bg/%D0%BF%D0%B8%D0%BA-tv-%D0%BD%D0%BE%D0%B2%D0%BE-20-%D0%B8-%D0%BC%D0%B0%D1%80%D0%B5%D1%88%D0%BA%D0%B8-%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%BE-%D0%BD%D0%B5-%D1%82%D0%B0%D0%B7%D0%B8-%D0%BD%D0%B0-%D0%B3%D0%BB%D0%B0%D0%B2%D1%87%D0%B5%D0%B2-%D0%B2%D0%BE%D0%BB%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%B8%D0%B7%D0%B0-%D0%B2-%D0%BF%D0%BB%D0%B5%D0%BD%D0%B0%D1%80%D0%BD%D0%B0--news705270.html", "text": "Ние не сме мислили за оставката на Димитър Главчев. Нашата тема не е тази. Ние искаме оставката на Иво Христов, който обяви, че 80% от българите са дебили. Това заяви пред журналисти в парламента зам.-председателят на Народното събрание и лидер на \"Воля\" Веселин Марешки. \"Ние ще бъдем в пленарната зала, докато парламентът работи. Предвиждаме да не влизаме само ако г-н Иво Христов е вътре\", обяви той. \"Идеята на ДПС е да изкарат Валери Симеонов от коалицията, за да си направят \"истинска\" патриотична коалиция с Волен Сидеров и Красимир Каракачанов. Виждате, че ДПС напада единствено лидера на НФСБ, а останалите двама председатели не ги закача\", коментира Марешки. \"БСП излиза по всички медии и обяснява как депутатите им били невинни, защото нямало присъда, а само обвинение. Но това не се отнася за мен. Аз съм си виновен по презумпция, въпреки че срещу мен има само обвинение, а не съм осъден\", каза още зам.-председателят на парламента. \"Ако аз съм председател в Народното събрание, може да се обзаложите, че няма да има такива циркове, каквито се разиграват. Вчера мен ме няма и се разиграват някакви детски играчки. Вчера пленарната зала приличаше на една детска градина, в които децата се карат за играчки. Занимават се с маловажни въпроси\", отсече лидерът на \"Воля\".", "date": "2017.11.16", "title": "ПИК TV: НОВО 20! И Марешки иска оставка, но не тази на Главчев! \"Воля\" няма да влиза в пленарна зала само при едно условие"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%BF%D0%BE-%D0%B1%D1%81%D0%BF-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B6%D0%B8%D0%B2%D1%8F%D0%BB-%D1%81%D1%8A%D0%BC-%D1%81-%D1%86%D0%B2%D0%B5%D1%82%D0%B5%D0%BB%D0%B8%D0%BD%D0%B0-%D0%B1%D0%BE%D1%80%D0%B8%D1%81%D0%BB%D0%B0%D0%B2%D0%BE%D0%B2%D0%B0-%D0%B4%D0%B0-news705273.html", "text": "\"Експертите\" от Софиянски насам все повтарят: \"Защо го правят?\" Това заяви премиерът Бойко Борисов за искането на ГЕРБ за разследване на приватизационните сделки и промяна на Конституцията. Борисов отиде да инспектира ремонта на магистралата. \"Преди да излезе докладът, това било шамар. Какъв шамар, от май насам нещата вървят. Вижте им изказа на БСП, терминологията. Ясно е, че не искат силно председателство, ясни са намеренията им\", заяви Борисов за коментарите на социалистите за доклада на ЕК. \"Какво става - БСП и ДПС. Ясно е какво ще стане, ако мине вотът. Пак ще са заедно\", заяви още Борисов. БСП и ДПС бойкотират работата на Народното събрание и искат вот на недоверие на кабинета \"Борисов 3\", както и на председателя Димитър Главчев. \"Отпуснахме коледни надбавки за пенсионерите и темата утихна. Какво казала госпожата...\", заяви по адрес на Корнелия Нинова министър-председателят. Борисов се пошегува за разследванията на старите приватизационни сделки. \"Живял съм с една жена преди 6-7 години, какво да правя. \", заяви Борисов. После се пошегува със столичния кмет Йорданка Фандъкова: \"Данче, ти си лесна. Само един мъж си имала\". В края на импровизирания брифинг Бойко Борисов призова шофьорите да спазват ограниченията на скоростта на пътя. \"Жертвите трябва да намаляват. Всеки един живот е важен. Многолентовият пръстен на София ще облекчи движението\", каза той. \"БСП води политика на празния стол. Леят се обиди, грозни изказвания в Народното събрание, затова не отивам. Това не е продуктивно. Димитър Главчев не трябваше да си изпуска нервите\", коментира премиерът пред журналисти за скандалите, които тресат парламента. Тимерманс отчете, че има напредък. Изпреварваме Румъния, ще си довършим работата. В края на 2018 година ще сме свършили всичко, което Европейската комисия иска. В Брюксел са сигурни, че ще си свършим работата. Политическата оценка е добра и съм оптимист. \"Похарчихме 50 милиона държавна пара за изборите. И сега... ДПС и БСП. Това беше съвсем скоро и помним какво се случи и колко назад ни върнаха. Ние предлагаме мир. Съобразяваме се с това, което искат. Или да променим политиката? Да правим избори на 6 месеца\", допълин той. \"Повдигайте обвинения, нека всеки носи отговорност. Сегашните сделки, които са в давност и всеки сигнал внесен от БСП се проверява. Не ви отива да ни давате оценка, има кой да ни я даде. Винаги сме били демократични и сме били упреквани, че при неодобрение от обществото даваме оставка и отиваме на избори. Хората ни избират. Аз уважавам избирателите и на БСП, и на ДПС, и на всички останали. БСП трябва да се върнат в парламента\", отсече Бойко Борисов. Сега намесват Цветелина Бориславова, искат да я проваряват. Да я проверяват. Били сме близки. Неслучайно приехме предложенията на г-н Вигенин в парламента. Проверявайте всички. Аз не съм монах, имал съм жени. Трябва ли всяка жена, която е минала през моя живот да я веят и да я проверяват. Защо не проверявате и мои съученички, с които съм бил близък? Не че ги помня, но започвам да се притеснявам Историята се повтаря, защото само преди две години, когато г-жа Нинова и БСП бяха мандатоносител, ГЕРБ излезе от парламента. Тогава дойде Мартин Шулц и ми каза: „Бойко, няма нищо по-лошо от политиката на празния стол. Ние като социалисти считаме, че е редно да се върнеш в парламента, защото сте прогнозируема, европейска партия, член на ЕНП и това не е правилно“. Това беше един петък и в сряда върнах партията в парламента. Това, което те правят, ние го правехме преди две години. Разбира се, не е приятно, защото се използват всякакви похвати да се създава напрежение.", "date": "2017.11.16", "title": "ПЪРВО В ПИК TV! Борисов с жесток удар по БСП! Премиерът: Живял съм с Цветелина Бориславова, да я проверяват (ОБНОВЕНА)"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D1%81-%D0%BE%D0%B1%D1%88%D0%B8%D1%80%D0%B5%D0%BD-%D0%B0%D0%BD%D0%B0%D0%BB%D0%B8%D0%B7-%D0%B7%D0%B0-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D1%80%D0%B8%D0%BC-news705275.html", "text": "Електронното издание на британския вестник \"Дейли експрес\" отрази широко посещението на българския премиер Бойко Борисов в Италия. Изданието акцентира върху предложението му към Брюксел да позволи на повече страни от Балканите да се присъединят към Европейския съюз с оглед на напускането на Великобритания, предава БНР. Изданието цитира Бойко Борисов да казва, че тъй като не се знае как ще приключат преговорите по Брекзит, за които не е оптимист, той предлага Балканите като алтернатива. Вестникът допълва, че Борисов е нетърпелив Европейският съюз да развие по-близки отношения с Източна Европа, като се имат предвид двустранните връзки, които България има със страните от региона. Според българския лидер предизвикателствата пред Западните Балкани са свързани най-вече с развитието на инфраструктурата. Подобряването на транспортните връзки ще открие нови икономически възможности пред Европейския съюз, отбелязва още \"Дейли експрес\", като цитира Бойко Борисов.", "date": "2017.11.16", "title": "Британско издание с обширен анализ за визитата на Борисов в Рим"}
{"url": "http://pik.bg/%D0%BC%D0%B8%D1%85%D0%B0%D0%B5%D0%BB%D0%B0-%D1%84%D0%B8%D0%BB%D0%B5%D0%B2%D0%B0-%D0%B7%D0%B0%D0%BB%D1%8E%D0%B1%D0%B8-%D0%BD%D0%BE%D0%B2-%D1%80%D0%B0%D0%BF%D1%8A%D1%80-news705259.html", "text": "Любимката на редица тийнейджъри Михаела Филева е забила нов рапър. Певицата се впусна в поредната връзка, преди да е забравила бившия си приятел Павел Николов. За новата афера разкриха последователите й в социалната мрежа, които се натъкнаха на снимки на непознат за тях мъж, публикувани в официалния профил на певицата. Михаела и Павел сложиха край на 2-годишната си връзка след изневяра от страна на рапъра. В медийните среди дълго се шушукаше кой от двамата е взел съдбоносно решение, като мнозина са на мнение, че брюнетката е била шута на Павел дни след като е разбрала за тайната му връзка.", "date": "2017.11.16", "title": "Михаела Филева залюби нов рапър"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%81%D0%BD%D0%B8%D0%BC%D0%BA%D0%B8-%D0%BA%D1%80%D0%B0%D1%81%D0%B8%D0%B2-%D0%BC%D0%BE%D0%B4%D0%B5%D0%BB-%D1%81%D0%B8-%D0%BE%D0%B1%D0%B5%D0%B7%D0%BE%D0%B1%D1%80%D0%B0%D0%B7%D0%B8-%D0%BB%D0%B8%D1%86%D0%B5%D1%82%D0%BE-%D1%81-%D0%B5%D1%82%D0%B5%D1%80%D0%B8%D1%87%D0%BD%D0%BE-%D0%BC%D0%B0%D1%81%D0%BB%D0%BE-%D0%BE%D1%82-%D0%BF%D0%B0%D1%87%D1%83%D0%BB%D0%B8-news705262.html", "text": "Лондонската моделка Емили Смит публикува снимки на ужасните изгаряния, които тя получи от дифузер с етерични масла, който разпръсквал пачулиево масло из апартамента й. Момичето гледало филм. Когато той свършил, тя решила да изключи устройството, но, когато се приближила до него, маслото я ударило право в лицето. Първо Емили не обърнала внимание на това, но няколко часа по-късно кожата й започнала да гори, съобщава в. \"Метро\". \"Чувствах горящо усещане на лицето си, но, тъй като никога не съм имала изгаряния и не знаех за опасността от етерични масла, просто не можех да сравня фактите. Когато вече не издържах, аз се затичах да се измия и после се обадих на линейка\", разказва тя. Операторът обаче отказал да помогне на Емили, защото според описанието на жертвата тя има изгаряния само първа степен, за които не се изисква професионална медицинска помощ. Момичето слушало съвета на лекаря и си легнало, но в три сутринта се събудило и почувствало силна болка в лицето си. Тя взела болкоуспокояващи и пак си легнала. На следващата сутрин всичко стана много по-лошо. \"Погледнах се в огледалото и не можах да се позная. Лицето и очите ми бяха изгорени и имах късмет, че все още виждам\", добавя тя.", "date": "2017.11.16", "title": "ШОКИРАЩИ СНИМКИ! Красив модел си обезобрази лицето с етерично масло от пачули"}
{"url": "http://pik.bg/%D1%83%D0%B6%D0%B0%D1%81-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D0%BF%D0%BE%D1%85%D0%B8%D1%82%D0%B8%D1%82%D0%B5%D0%BB-%D0%B2%D0%B7%D0%B5-%D0%B7%D0%B0%D0%BB%D0%BE%D0%B6%D0%BD%D0%B8%D1%86%D0%B8-%D0%B2-%D0%B1%D0%B0%D0%BD%D0%BA%D0%B0-%D0%B2-%D0%BC%D0%B0%D0%B4%D1%80%D0%B8%D0%B4-news705278.html", "text": "Въоръжен мъж взе заложници в мадридски клон на испанска банка, предаде ТАСС. Полицията отцепи района и се опитва да влезе в диалог с похитителя. Все още не ясно колко души има в офиса на финансовата институция и какви са мотивите за престъплението. Според информация на медията заложническата драма се разиграва в офис на Bankia. Преди няколко години финансовата институция получи помощ от правителство на иберийското кралство, за да се спаси от фалит.", "date": "2017.11.16", "title": "Ужас в Испания! Въоръжен похитител взе заложници в банка в Мадрид"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%82%D0%BE%D0%BF-%D1%8E%D1%80%D0%B8%D1%81%D1%82%D1%8A%D1%82-%D0%BD%D0%B0-%D0%B0%D1%82%D0%B0%D0%BA%D0%B0-%D1%80%D0%B0%D0%B7%D0%BA%D1%80%D0%B8-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B3-news705268.html", "text": "Случилото се с отстраняването на Корнелия Нинова не е прецедент и за нас това е преиграване от страна на БСП. Нищо извънредно не се е случило. Димитър Главчев посочи точно на какво основание ги отстранява. Това заяви пред журналисти зам.-председателят на Народното събрание и депутат от Обединени патриоти Явор Нотев. Думите му бяха по повод изказване на Корнелия Нинова, която обяви, че БСП няма да влиза в пленарна зала, докато не бъде гласувана оставката на Димитър Главчев. \"Позицията ни е, че ще подкрепим председателя на парламента, тоест ще гласуваме \"против\" искането за оставка. Не виждаме логика в това искане\", коментира националистът. \"Не е комфортно да се работи без БСП и ДПС в пленарната зала. Не бива да поставяме работата на парламента под въпрос с такова отношение. Българският парламент е взет за заложник заради това поведение на опозицията. Не бива това да се случва\", призова Явор Нотев. На въпрос видял ли е обида в изказването на Корнелия Нинова, зам.-председателят на парламента обяви: \"Това е редът, по-който трябва да се върви, за да се уважаваме. Не искам да влизаме в хипотези и версии за изказването на Корнелия Нинова. Ситуацията можеше да се преразгледа на председателски съвет, ако бяха пожелали от БСП.\" \"ДПС не участва в регистрацията, за да може да саботира кворума, но след това депутатите влязоха в пленарната зала и гласуваха по законите. Така ще получат заплатата си за целия ден, което не е коректно и честно\", каза още той.", "date": "2017.11.16", "title": "ЕКСКЛУЗИВНО В ПИК TV! Топ юристът на \"Атака\" разкри позицията на Патриотите за оставката на Главчев"}
{"url": "http://pik.bg/%D0%B5%D1%83%D1%84%D0%BE%D1%80%D0%B8%D1%8F-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-%D1%81%D0%BF%D0%B0%D1%81-%D1%80%D1%83%D1%81%D0%B5%D0%B2-%D0%BF%D1%80%D0%B8%D0%B2%D0%B8%D0%BA%D0%B0-%D0%B4%D0%B5%D0%BB%D0%B8%D0%BE-%D1%80%D0%BE%D1%81%D0%B8-%D0%B7%D0%B0-%D0%B4%D0%B0-%D0%BC%D1%83-%D0%BA%D0%B0%D0%B6%D0%B5-%D1%87%D0%B5-news705249.html", "text": "Собственикът на Левски Спас Русев проведе вчера работен обяд с треньора на \"сините\" Делио Роси. Двамата се срещнаха в популярен столичен ресторант в София, като бяха придружени единствено от преводач. Основната тема на разговор между двете най-важни фигури в клуба е била свързана със селекцията през зимата. Както е известно, 26-кратните шампиони на България планират да привлекат няколко солидни попълнения през зимата, а с преговорите за привличането им се е ангажирал лично Русев. Припомняме, че именно босът на Левски е с най-голяма заслуга в отбора да заиграят футболисти от ранга на Габриел Обертан и Жорди Гомес.", "date": "2017.11.16", "title": "Еуфория при \"сините\"! Спас Русев привика Делио Роси, за да му каже, че..."}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B0%D0%BD%D1%82%D0%BE%D0%BD-%D0%BA%D1%83%D1%82%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D0%B5-%D0%BA%D0%B0%D0%B7%D0%B0%D0%BB-%D0%BF%D1%80%D0%B5%D0%B4%D0%B8-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-%D0%B4%D0%B0-%D0%B3%D0%BE-%D0%B8%D0%B7%D0%B3%D0%BE%D0%BD%D0%B8-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D1%8A-news705222.html", "text": "Димитър Главчев ме изгони, защото му казах, че трябва да си подаде оставката и повече не може да продължава така. Буквално казвам: \"Оставка, днес вече не си за тук.\" Това разкри пред Нова телевизия депутатът от БСП Антон Кутев след вчерашния скандал в парламента с отстраняването на Корнелия Нинова. \"Според г-н Главчев моята реплика обижда Народното събрание и Министерския съвет. Според мен това не е така\", каза още социалистът и добави: \"Най-вероятно ДПС ще подкрепят искането на оставката на Димитър Главчев. Те ще ни подкрепят с подписите си.\" \"Корнелия Нинова беше изгонена, защото каза, че според нея министър-председателят тотално руши институциите в България. Къде другаде, ако не в парламента, да го каже това най-големият опозиционен лидер\", попита Антон Кутев. \"Ние искаме да дойде министър-председателят в Народното събрание и да потвърди думите си. Аз исках да чуя, как премиерът казва, че Манол Генов прави това, а Георги Стоилов прави онова. И когато каже какво има предвид, той ще бъде осъден\", отсече депутатът от БСП. \"Когато Борисов каже какво е имал предвид с внушенията си, аз лично ще заведа дело срещу него, заедно с депутатите от БСП, и ще го осъдя\", заключи социалистът.", "date": "2017.11.16", "title": "ЕКСКЛУЗИВНО! Антон Кутев разкри какво е казал преди Димитър Главчев да го изгони! Социалистът плаши премиера със съд"}
{"url": "http://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D1%83%D0%B4%D0%B0%D1%80-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81%D0%BF%D0%B8%D0%BF%D0%B0-%D0%BA%D0%BE%D0%BA%D0%B0%D0%B8%D0%BD-%D0%B7%D0%B0-186-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news705221.html", "text": "Австралийската полиция залови 700 кг. кокаин на борда на яхта близо до източното крайбрежие на Австралия, предаде Франс прес. Иззетият наркотик се оценява на 186 млн. долара. Задържани са трима души със връзки с Таити и Тайланд. Плавателният съд е бил спрян на около 100 км северно от Сидни. През август френският военноморски флот намери 1,46 тона кокаин на борда на яхта, пътуваща от Южна Америка за Австралия.", "date": "2017.11.16", "title": "Огромен удар в Австралия! Полицията спипа кокаин за 186 млн. долара"}
{"url": "http://pik.bg/%D0%B3%D0%B5%D1%80%D0%B1-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%8F-%D1%82%D1%80%D0%B5%D1%81%D0%B5-%D0%B8%D1%81%D1%82%D0%B5%D1%80%D0%B8%D1%8F-news705227.html", "text": "Поведението в последно време на Корнелия Нинова е истерично. Тя явно се притеснява от темата за приватизацията. Това каза в сутрешния блок на Би Ти Ви депутатът от ГЕРБ Десислава Атанасова. \"В БСП явно не могат да решат дали наистина искат да водят борба с корупцията и паралелната държава. Учудвам се от поведението на БСП. Те реагират по един начин на изказването на Иво Христов за дебилите и по съвсем различен начин на вчерашните изказвания на Нинова, която обиди институцията Народно събрание и министър-председателя. От БСП явно се уплашиха от промените в Конституцията и се чудят как да се измъкнат. Сред нас в ГЕРБ няма страхливци\", категорична беше тя. Гост в студиото беше и депутатът от БСП Георги Свиленски. \"Стартираме подписка с искането за оставка на Димитър Главчев. От утре той вече не трябва да е председател на парламента. Миналият път мусе размина с 4 гласа, но сега мисля, че това няма да стане. Призоваваме и колегите от ГЕРБ да се включат в подписката, защото Димитър Главчев обижда и тях. Правят се опити да се заглуши гласа на опозицията. Вчера Главчев щеше да ни изгони всичките - един по един. Този човек не може да си владее нервите. Ако някой от ГЕРБ ми обясни с какво се е почувствал обиден вчера, веднага ще напусна парламента\", обяви Свиленски. По време на целия разговор двамата не спряха да се прекъсват и да говорят един през друг, като водещият Антон Хекимян трудно успяваше да задава въпросите си и да успокои страстите в студиото.", "date": "2017.11.16", "title": "ГЕРБ: Корнелия Нинова я тресе истерия!"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B5%D0%BA%D1%88%D1%8A%D0%BD%D0%B0-%D0%B2-%D0%B5%D1%84%D0%B8%D1%80---%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BE%D1%82%D0%B3%D0%BE%D0%B2%D0%BE%D1%80%D0%B8-%D0%BF%D0%BE%D0%B4%D0%BE%D0%B1%D0%B0%D0%B2%D0%B0%D1%89%D0%BE-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0--news705226.html", "text": "В момент, в който започнахме да работим по седмичната програма на парламента, Корнелия Нинова излезе с декларация и започна с обидните реплики към премиера от парламентарната трибуна. Това заяви пред Нова телевизия председателят на парламентарната група на ГЕРБ Цветан Цветанов във връзка с екшъна в парламента в сряда. Припомняме, че след разменени реплики председателят на Народното събрание Димитър Главчев изгони Корнелия Нинова и Антон Кутев. \"Направихме извънреден председателски съвет, веднага след като Димитър Главчев изгони Корнелия Нинова и Антон Кутев. На този съвет отсъстваха представителите на БСП. Бях убеден, че наказанията щяха да бъдат отменени и щяхме да продължим да работим, но те не подадоха искане за премахване на тези санкции\" обясни народният представител. \"Може и да има основание да се мисли, че изгонването на Корнелия Нинова беше прекалено, но опозицията умишлено направи тази провокация\", категоричен е председателят на парламентарната група на ГЕРБ. \"Не искам да участвам в сценарий на лични нападки. Това е тяхна практика. Ето днес Антон Кутев тук беше толкова раздразнен и нервен, когато гостува при вас, представяте ли си какво е положението по цял ден в парламента\", каза още Цветан Цветанов. \"Нямаме никакви притеснения от това да бъде поискана оставката на Димитър Главчев\", увери той. \"Аз подадох ръка към опозицията, за да работим заедно. Корнелия Нинова вместо също да ми отговори с подаване на ръка, тя я сви в юмрук и започна да ни атакува\", коментира депутатът. \"Най-важното е да не си рушим държавата, а опозицията прави точно това. Докладът на ЕК показва, че страната ни бележи напредък. Но времето е твърде кратко. Аз съм убеден, че с антикорупционният закон ще изпълним окончателно тези препоръки на Европейската комисия\", допълни зам.-председателят на ГЕРБ.", "date": "2017.11.16", "title": "ГОРЕЩА ТЕМА! ГЕРБ и БСП прехвърлиха екшъна в ефир - Цветанов отговори подобаващо на Нинова и Кутев"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BD%D0%BB%D0%BE-%D1%81-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%B7%D1%8A%D0%B1%D0%BD%D0%BE-%D0%BA%D0%BE%D0%BB%D0%B5%D0%BB%D0%BE-%D1%81%D0%B5-%D0%BF%D0%BE%D1%8F%D0%B2%D0%B8-%D0%B2-%D0%BA%D0%B8%D1%82%D0%B0%D0%B9-%D1%81%D0%BD%D0%B8%D0%BC%D0%BA%D0%B0-news705219.html", "text": "НЛО с формата на зъбно колело се появи над планинското езеро Кунминг в провинция Юнан в Южен Китай. 44-годишният предприемач Джон Чен от китайския град Тайбея успял да го снима, съобщава Езоройтер.ру. Мъжът решил да направи пейзажни снимки. Когато се прибрал в дома си, той ги показал на жена си и на снаха им. Те забелязали на кадрите странния обект и се свързали с известния британски уфолог Филип Мантъл. Той потвърждава, че снимките са автентични, но не може да каже какво е естеството на обекта с формата на зъбно колело.", "date": "2017.11.16", "title": "МИСТЕРИЯ! НЛО с формата на зъбно колело се появи в Китай (СНИМКА)"}
{"url": "http://pik.bg/%D0%B4%D1%80%D0%B0%D0%BC%D0%B0%D1%82%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BE%D1%82%D0%BA%D1%80%D0%B8%D1%85%D0%B0-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%B5%D0%BB%D0%B5%D1%86%D0%B0-%D0%BE%D1%82-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news705220.html", "text": "Властите в Северна Калифорния са открили още една жертва на вчерашната стрелба, с която броят на загиналите се увеличава до шест, включително стрелеца, информира ДПА. Отритото тяло е на съпругата на стрелеца Кевин Нийл. То е било скрито под пода на дома им, по него има няколко огнестрелни рани, съобщават местни медии. Според нас вероятно това е дало началото на събитията, посочи представител на полицията. Сред загиналите в стрелбата няма деца, но седем малолетни са ранени, четири от които - в основното училище на Ранчо Техейма Ризърв. Нийл бе застрелян от полицията, след като се опита да влезе в училищната сграда. Според властите заключването на училището, веднага след като служителите чули изстрелите, е спасило множество животи. Вярва се, че стрелецът се е отправил към училището с намерение да убива деца, но не е успял да стигне до класните стаи, тъй като всички врати са били заключени.", "date": "2017.11.16", "title": "Драмата продължава! Откриха тялото на съпругата на стрелеца от Калифорния"}
{"url": "http://pik.bg/%D1%80%D0%B0%D0%BB%D0%B8-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB-%D1%81-%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B7%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE-%D1%88%D0%BE%D1%84%D0%B8%D1%80%D0%B0%D0%BD%D0%B5-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0-news705217.html", "text": "Гумите са основният фактор за безопасно шофиране. Това коментира в ефира на Дарик рали състезателят и директор на Академия за безопасно майсторско шофиране Васил Жеков. До 1-ви март вече всички водачи трябва да шофират с гуми с минимум 4 милиметра грайфер. „Гумите са основата на колата и трябва да са стабилни, другото задължително е да се спазва дистанция с останалите водачи на пътя“, коментира още Жеков. „Първото нещо, което шофьорите трябва да знаят, е при потегляне да си сменят чипа на мозъка и да започнат да мислят, че идва зима, хлъзгаво е, температурите вече са по-ниски, пътят е много хлъзгав и трябва да знаят, че сцеплението се променя. Става много по-хлъзгаво, много по-лигаво, въпреки че още няма сняг. В България просто един от големите проблеми е, че асфалтът е много хлъзгав. Много шофьори вече започнаха да сменят зимните си гуми, защото преди години просто беше много трудно“, посочи Жеков. „Това ли струва животът ни? Да спестим едни 300 лева? Има много катастрофи и не мисля, че човешкият живот е толкова евтин. Така че препоръчвам силно. Защото първото нещо, с което трябва да започнем, са гумите. Те са основният фактор за безопасно шофиране, а след това идват вече и човешките умения“, допълни рали състезателят. „Трябва да знаем, че съществува физика на автомобила. Трябва да я изучим и после с много упражнения да променим навиците, за да може всеки един шофьор да реагира правилно - дали ще му се изпързаля задница или предница, или трябва да спре по-бързо в една заледена и снежна ситуация“, каза още състезателят и директор на Академия за безопасно майсторско шофиране Васил Жеков.", "date": "2017.11.16", "title": "Рали състезател с ценни съвети за безопасно шофиране през зимата"}
{"url": "http://pik.bg/%D0%BD%D0%BE%D0%B2%D0%BE%D1%82%D0%BE-%D0%B1%D0%BE%D0%B6%D0%BE%D0%BB%D0%B5-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D1%81%D0%BE%D1%84%D0%B8%D1%8F-news705229.html", "text": "Отново настъпи времето на новото „Божоле”. Както повелява традицията, а и законът, новата реколта от младото вино, направено от сорта „гаме”, се пуска в 00.00 часа на третия четвъртък от ноември. Правилата са строги и важат за всички пазари по света, където се изнася „Божоле нуво”. Празникът се отбелязва в над 100 страни, сред които и България. Най-голямо е търсенето на „Божоле” в Япония, следвана от Съединените щати. А само ден след пристигането на „Божоле нуво”, в София започва най-големият форум на българското вино. От петък до неделя, в Националния дворец на културата ще събере повече от 70 производители, които ще представят новото лице на българското вино.", "date": "2017.11.16", "title": "Новото \"Божоле\" пристига в София"}
{"url": "http://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%BF%D0%BE%D1%87%D0%B8%D0%BD%D0%B0-%D0%BA%D0%BE%D0%BC%D0%BF%D0%BE%D0%B7%D0%B8%D1%82%D0%BE%D1%80%D1%8A%D1%82-%D0%BB%D1%83%D0%B8%D1%81-%D0%B5%D0%BD%D1%80%D0%B8%D0%BA%D0%B5%D1%81-%D0%B1%D0%B0%D0%BA%D0%B0%D0%BB%D0%BE%D0%B2-news705228.html", "text": "Аржентинско-италианският композитор и пианист Луис Енрикес Бакалов е починал в Рим на 85-годишна възраст, предаде ТАСС. Композиторът е починал в римската болница \"Сан Филипо Нери\", където постъпи преди няколко дни с диагноза исхемична болест на сърцето. Роден на 30 август 1933 година в Аржентина, Бакалов беше натурализиран италианец. Той обаче имаше и български корени - баба му е българка от Банат, която с дядо му емигрира в Аржентина. Бакалов е най-известен с работата си в киното, като през 1996 г. получи \"Оскар\" за музиката на филма \"Пощальонът\". Негови композиции звучат във филми на известни италиански режисьори като Пиер Паоло Пазолини, Едуардо де Филипо, Федерико Фелини, Еторе Скола, Куентин Тарантино.", "date": "2017.11.16", "title": "ТЪЖНА ВЕСТ! почина композиторът Луис Енрикес Бакалов"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BF%D1%80%D0%BE%D1%84-%D0%BA%D0%B0%D0%BD%D1%82%D0%B0%D1%80%D0%B4%D0%B6%D0%B8%D0%B5%D0%B2-%D0%B1%D0%B8%D0%B5-%D0%B0%D0%BB%D0%B0%D1%80%D0%BC%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B8%D1%82%D0%B5-%D0%B5-%D1%81%D1%82%D1%80%D0%B0%D1%88%D0%BD%D0%BE-%D0%BB%D0%B5%D0%BA%D1%83%D0%B2%D0%B0%D1%82-%D0%BD%D0%B8-%D1%81-%D0%B5%D0%B2%D1%82%D0%B8%D0%BD%D0%B8-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8-news705233.html", "text": "В момента лекарите се въздържат от предписването на антибиотици, защото е доказано, че той не действа на сезонните вирусни инфекции. Но няма по-добро лекарство от него срещу бактерии. Антибиотиците са спасили най-много хора. Ако спрем да лекуваме с антибиотици, средната продължителност на живота ще намалее с 10-15 години. Това заяви пред Нова телевизия директорът на Националния център по заразни и паразитни болести проф. Тодор Кантарджиев. \"Опасността от употребата на антбиотици в селското стопанство е, че животните селектират резистентни микроби\", коментира той. \"Има изчисления на британски учени, че ако не се измислят нови антибиотици, през 2050 година ще умират по 50 млн. души годишно от недобро лечение. Британският премиер първи алармира от опасността да станем резистентни към сегашните антибиотици и липсата на нови антибиотици\", обясни проф. Кантарджиев. \"Без антибиотик не може, тогава ще се върнем към 40-те години, когато всеки трети човек, болен от пневмония, е умирал\", каза още директорът на Националния център по заразни и паразитни болести. \"В болниците имаме проблеми. Заради лошото финансово състояние болницата спестява от ръкавици, от дезинфектанти и се дават етвини антибиотици. Тези опити за спестяване на пари водят до катастрофа и след това се оказват много по-скъпи\", увери професорът. \"Пневмонията, хваната в болница, е много по-устойчива и по-трудно се лекува. Не познавам по-възрастен мъж, излязъл от урологично отделение, да няма урологична инфекция. Основният проблем е в болниците\", алармира докторът и заключи: \"Това, което се пише в нашите болници: \"Изписан с подобрение\" не винаги е така.\"", "date": "2017.11.16", "title": "ВНИМАНИЕ! Проф. Кантарджиев бие аларма: В болниците е страшно, лекуват ни с евтини антибиотици"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BD%D0%BE%D0%B2%D0%B0-%D0%B2%D1%8A%D0%BB%D0%BD%D0%B0-%D0%BE%D1%82-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B1%D1%81%D0%BF-%D0%B8-%D0%B4%D0%BF%D1%81-%D1%81%D0%B0%D0%B1%D0%BE%D1%82%D0%B8%D1%80%D0%B0%D1%82-%D1%80%D0%B0%D0%B1%D0%BE%D1%82%D0%BD-news705214.html", "text": "Нова порция скандали предстои в парламента, след като вчера председателят на Народното събрание Димитър Главчев наказа лидера на БСП Корнелия Нинова с изгонване от залата за едно пленарно заседание, а колегата ѝ Антон Кутев - с отстраняване от две пленарни заседания. Големият въпрос е дали наказанията ще паднат. Първите два опита за събиране на кворум пропаднаха, след като БСП и ДПС отказаха да влязат в пленарна зала . В 9,30 часа все пак депутатите събраха необходимата бройка, за да започне заседанието - регистрираха се точно 121 народни представители. Първоначално регистрираните бяха 119, но двама депутати имаха проблеми със своите пултове. Така след кратка суматоха се събра необходимият минимум, за да започне заседанието. Иначе по програма следобед трябва да започне дискусия, организирана от депутати от всички парламентарни групи за агресията в обществото. Заседават и 7 парламентарни комисии - по бюджет и финанси, по околната среда и водите, по правните въпроси, по културата и медиите , за контрол над службите за сигурност, прилагането и използването на СРС и достъпа до електронни данни, за борба с корупцията, конфликт на интереси и парламентарна етика, за наблюдение на приходните агенции и борба със сивата икономика. Корнелия Нинова обяви, че депутатите на БСП няма да влизат в пленарната зала. Лидерката на социалистите ще даде изявление по всички актуални въпроси в 10.30 часа. \"Няма как да влезем в залата, докато Димитър Главчев е председател\", отсече Жельо Бойчев. Мустафа Карадайъ от ДПС също заяви, че народните избраници на Движението няма да влизат в пленарната зала, докато Обединени патриоти са във властта.", "date": "2017.11.16", "title": "ИЗВЪНРЕДНО И ПЪРВО В ПИК TV! Нова вълна от скандали в парламента! БСП и ДПС саботират работния ден (НА ЖИВО/ОБНОВЕНА)"}
{"url": "http://pik.bg/%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81%D0%BE%D1%82%D0%B8%D1%80-%D1%86%D0%B0%D1%86%D0%B0%D1%80%D0%BE%D0%B2-%D0%BE%D1%82%D0%B8%D0%B2%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B8%D0%B7%D1%81%D0%BB%D1%83%D1%88%D0%B2%D0%B0%D1%82-%D0%B3%D0%BE-%D0%B7%D0%B0-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8%D1%8F-%D0%B8%D0%B7%D0%BD%D0%BE%D1%81-%D0%BD%D0%B0-%D0%BB%D0%B5%D0%BA-news705216.html", "text": "Главният прокурор Сотир Цацаров ще бъде изслушан в парламентарната Комисия за наблюдение на приходните агенции и борба със сивата икономика и контрабандата. Първата тема, по която той ще говори е засекретена, съобщава БНТ. Той ще запознае депутатите с информацията за системата БАЦИС или Българска акцизна централизирана информационна система и създадените предпоставки за допускане заличаване на акцизни, данъчни документи. Главният прокурор ще разясни всички действия на Прокуратурата по отношение на паралелния износ на лекарства. Цацаров ще отговаря и за дейността на Прокуратурата по отношение противодействието на контрабандата на рискови и акцизни стоки, както и стоки застрашаващи живота или здравето на хората. Промените в Конституцията от края на 2015 г. регламентираха възможността главният прокурор да бъде изслушван и да представя доклади.", "date": "2017.11.16", "title": "Главният прокурор Сотир Цацаров отива в парламента, изслушват го за паралелния износ на лекарства"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%BF%D1%83%D1%81%D0%BA%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D1%82%D0%BE%D0%B4%D0%BE%D1%80-%D0%BA%D0%B0%D0%B1%D0%BB%D0%B5%D1%88%D0%BA%D0%BE%D0%B2-%D0%B2-%D1%81%D0%BE%D1%84%D0%B8%D1%8F-%D1%81%D0%BB%D0%B5%D0%B4-%D1%80%D0%B5%D0%BC%D0%BE%D0%BD%D1%82-news705210.html", "text": "Движението по столичния булевард „Тодор Каблешков“ между бул. „Бъкстон“ и \"Цар Борис III\" ще бъде пуснато след ремонт, съобщи Нова телевизия. Участъкът е разширен до четирилентов, с нови тротоари, улично осветление, мостово съоръжение и корекция на реката. Довършителните дейности по тротоарите и изграждането на ограда ще бъдат завършени до края на месеца. Разширението в следващия участък – от магазин „Кауфланд“ до бул. „Цар Борис III“ ще бъде завършено догодина, заедно с ремонт на кръстовището на „Цар Борис III“. В събота ще бъде възстановено и движението по бул. „Дондуков“. Довършителните дейности по булеварда ще продължат до края на месеца.", "date": "2017.11.16", "title": "Важно! Пускат движението по булевард \"Тодор Каблешков\" в София след ремонт"}
{"url": "http://pik.bg/%D0%BF%D1%80%D0%B0%D0%B2%D0%BE-%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%80%D0%B0%D0%B7%D0%B1%D0%B8-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B7%D0%B0-%D1%84%D0%B8%D0%BB%D0%BC%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%B2%D0%BE%D0%B5%D0%BD%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%B8%D1%82%D0%B0--news705225.html", "text": "Хайде стига с евтините сензации! Така коментира филма \"Граница\" на Елена Йончева министърът на отбраната Красимир Каракачанов. \"Тя каква е - депутатка или журналистка, търсеща евтина слава?\", попита той от ефира на Би Ти Ви. Каракачанов закова русата маша на Корнелия Нинова с директен съвет - да си спомни Берлинската стена. \"Пазеха с кучета, ток, автомати и германците пак я прескачаха. Прелитаха с делтапланери, копаеха тунели\", отсече министърът. \"Тя като е съвестна гражданка какво прави. Снима филм и ги гледа как се катерят по стълбата. Прави им кеф, вместо да ги върнат. Аз, ако бях, щях да им бия по два шамара и да ги върна обратно. Само не виждам само таблата с локума и кафето да ги почерпи тия дето прескачат\", заяде се той. Военният министър постави на място Йончева с изключително точен коментар: \"Винаги ще прескачат, спомнете си преди какво беше, нямаше нищо. Сега ще прескочат двама-трима, а няма да минат хиляди. Ако има нарушения с парите, да се разследва.\" \"Това не можем да го видим в Гърция. Там оградата е обект от национална сигурност и не може просто да си седиш и да си снимаш. В някои участъци оградата се строи по-трудно и изисква повече средства. Във филма бе показана една дупка от падналите проливни дъждове. Само седмица преди това поредният ураган в САЩ унищожи градове и взе жертви. Ядосах се, защото тук 27 години само стоим и тупкаме топката. Наясно съм, че има корупция, но трябва заедно да направим така, че да се преборим с нея, а не само да се опитваме да оплюем опонента. Има няколко решения за проблемите по границата. Първото е видеонаблюдение. Второто е повече войска по границата\", каза още Каракачанов. Относно приетия бюджет министър Каракачанов заяви, че е доволен, защото от 2013 година не са отделяни толкова средства за Министерство на отбраната. \"Увеличението на заплатите няма да бъде процентно, а ще бъде на база сума. Разчетите ще бъдат направени от сформираната работна група. С тези пари ще бъдат назначени и нови военнослужещи, с което ще бъде попълнен недокомплекта в Българската армия\", обяви военният министър. Той коментира и темата за изтребителите. \"Години наред се водят спорове, но за съжаление безплодни. Искам обществото да бъде наясно как ще се изразходват тези милиард и половина. Пилотите не са излизали на протест. Това беше една клевета срещу тези хора. Те рискуват всеки ден живота си за България и не беше честно да ги забъркват в стачки, протести и бунтове\", завърши Каракачанов.", "date": "2017.11.16", "title": "ПРАВО В ДЕСЕТКАТА! Каракачанов разби Елена Йончева за филма \"Граница\"! Военният министър пита: Каква е - депутатка или журналистка, търсеща евтина слава? Да си спомни Берлинската стена"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%B8%D1%8F-%D0%B5-%D0%B7%D0%B0%D0%BF%D0%BE%D1%87%D0%BD%D0%B0%D0%BB%D0%BE-%D0%B4%D0%B0-%D1%83%D0%B2%D0%B5%D0%B4%D0%BE%D0%BC%D1%8F%D0%B2%D0%B0-%D0%BC%D0%B5%D0%B4%D0%B8%D0%B8-%D0%BA%D0%BE%D0%B8%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BB%D1%83%D1%87-news705199.html", "text": "Министерството на правосъдието на Русия е започнало да уведомява медиите в страната, които може да получат статут на чуждестранен агент, съобщава Ведомости, цитирани от Фокус. Уведомителни писма вече са получили „Радио Свобода“ и телевизионният канал „Настоящее время“. В известията се посочва, че дейността на споменатите организации може да бъде подложена на ограничения. Двете медии са собственост на американската Broadcasting Board of Governors. Няколко издания може да попаднат под действието на разработвания в Държавната дума закон за медиите-чуждестранни агенти, заяви първият заместник-председател на парламентарната фракция на управляващата партия „Единна Русия“ в Държавната Дума Андрей Исаев. По негова информация, сред тях са „Радио Свобода“, Deutsche Welle, CNN и „Гласът на Америка“. На 15 ноември законопроектът бе приет на трето четене. Прессекретарят на Кремъл Дмитрий Песков коментира, че всяко посегателство на свободата на руските медии в чужбина ще получи реципрочна реакция от страна на Москва.", "date": "2017.11.16", "title": "Министерството на правосъдието на Русия е започнало да уведомява медии, които може да получат статут на чуждестранен агент"}
{"url": "http://pik.bg/%D0%BA%D1%80%D0%B0%D1%81%D0%B5%D0%BD-%D1%81%D1%82%D0%B0%D0%BD%D1%87%D0%B5%D0%B2-%D0%BE%D0%BA%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D0%B4%D0%B0-%D1%89%D0%B5-%D1%81%D0%B5-%D0%B7%D0%B0%D0%BF%D0%B0%D0%B7%D0%B8-%D1%81-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%BD%D0%B0-%D0%B1%D0%B0%D0%BD%D1%81%D0%BA%D0%BE-news705244.html", "text": "По Закона за защитените територии няма опасност да се увреди околната среда от втори лифт, по-скоро ще се запази. Това заяви икономистът Красен Станчев по БНТ. От Юнеско бяха в България, провериха състоянието на Банско, срещнаха се и с мен. Аз бях председател на комисията по околна среда в НС и тогава успяхме да запазим Пирин. Юнеско имат положително отношение и вероятно ще поткрепи втори лифт. Няма аргументи против втори лифт и в бълтарското законодателство. От 1992 г. досега списъкът в закона за обекти подлежащи по екооценка е един и същ. Има 65 дела на екоорганизации за нарушаване на един и същи закон и всички са паднали в съда. Няма нарушаване на ЗУТ и на ЗЗОС, а лифтът ще даде по-добра перспектива за хората. От липсата на втори лифт се губят около 10-15 хил. посещения на година. Освен като покупка на карти за лифтовете се губи и от незаетата леглова база. Банско трябва да се развива, да има повече гости. Те ще се поемат от съществуващите писти, само трябва още един лифт. За идеята за разширяваве на сегашния лифт, Красен Станчев обясни, че е хубава, но това означава да се разруши съществуващия и да се спре достъпа до планината за около 5 г. Минимумът за строителство е 2 години. Сега около 2000 автомобила се качват събота и неделя до Бъндеришка поляна, особено микробуси. Това повече замърсява природата, допълни той.", "date": "2017.11.16", "title": "Красен Станчев: Околната среда ще се запази с втори лифт на Банско"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4-%D0%BA%D0%B0%D1%80%D1%82%D0%B8%D0%BD%D0%B0-%D0%BD%D0%B0-%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B0-%D0%B2%D0%B8%D0%BD%D1%87%D0%B8-%D0%B1%D0%B5-%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%B0-%D0%BD%D0%B0-%D1%82%D1%8A%D1%80%D0%B3-%D0%B7%D0%B0-%D0%BD%D0%B0%D0%B4-450-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news705207.html", "text": "Картината на Леонардо да Винчи „Спасителят на света“ бе продадена от аукционна къща Christie's в Ню Йорк на търг срещу 450 312 500 долара, което е рекорд за произведение, продадено на търг за всички времена, съобщава РИА Новости. Единствената от известните картини на Леонардо да Винчи, намираща се в частна колекция, бе оценена преди търга на 100 милиона долара. Наддаването продължи почти половин час. Досегашният собственик на картината бе руският милиардер Дмитрий Риболовлев. Първите данни за картината са за това, че тя е била част от колекцията на краля на Англия Карл I (1600 - 1649). През 1763 година незаконният син на графа на Бъкингам Карл Шефилд предлага картината на търг. От тогава платното е в неизвестност за почти век и половина, докато не става част от колекцията на един от най-богатите хора в Англия Фредерик Кук. През 2005 година картината се озовава на регионален търг в САЩ, като е продадена за 10 000 долара. Тогава платното е било реставрирано в Ню Йорк, като възстановяването му продължава над три години. Официално картината „Спасителят на света“, намираща се тогава в частната колекция на Риболовлев, бе представена на публиката в Националната галерия на Лондон през 2011 година. Смята се, че Леонардо да Винчи рисува творбата около 1500 година. Някои експерти отнасят картината към миланския период на Леонардо от края на 1490 година. Други предполагат, че е рисувана в същия период, в който Леонардо да Винчи рисува и „Мона Лиза“ във Флоренция, където художникът живее от 1500 година. Експерти коментират, че това е изключително рядка творба - една от едва 20-те картини с маслени бои на гениалния италиански творец.", "date": "2017.11.16", "title": "Рекорд! Картина на Леонардо да Винчи бе продадена на търг за над 450 млн. долара"}
{"url": "http://pik.bg/%D0%BD%D0%B0%D0%B4-100-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%BD%D0%B8-%D0%BE%D0%B1%D0%B5%D0%BA%D1%82%D0%B0-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%BD%D0%B8%D1%8F%D1%82-%D0%B0%D1%82%D0%BB%D0%B0%D1%81-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B8-%D0%B8%D0%BA%D0%BE%D0%BD%D0%B8-%D1%81%D0%B2%D0%B5%D1%89%D0%B5%D0%BD%D0%B8-%D0%BC%D0%B5%D1%81%D1%82%D0%B0-%D0%BB%D0%B5%D0%BA-news705239.html", "text": "Наръчникът-чудо за истински патриоти заля всички вестникарски павилиони в страната. Това е първият по рода си пътеводител за местата, които трябва да посети и да познава всеки българин. Чрез изящното томче на издателство \"Милениум\" ще се докоснете до истински светини като Рилския и Бачковския манастир, но ще опознаете и тайнствени, дори мистични паметници, за които не сте подозирали. Страната ни е уникална с многобройните си енергийни места, лечебни извори и чудодейни реликви. С помощта на тази книга няма опасност да ги подминем по пътя си. Те са разпределени по области, достатъчно е да разгърнем страниците преди всяко наше пътешествие и да се информираме кои забележителности можем да посетим. Книгата ще ни даде и специални идеи за незабравими екскурзии и преживявания. Само сега родолюбивото издание, чиято корична цена е 8 лв., се продава за 6 лв. В красивото и богато илюстрирано томче са представени над 100 дестинации, които: Местонахождението на всяка забележителност е подробно обяснено, дори да става дума за трудно достъпно място. Много от обектите са прочути, емблематични за своите градове, региони, а и за цяла България, а други са скрити в дъбрави и пещери, като древните светилища, проучени от археолозите едва през последните години. Има и такива, които се знаят, но си остават мъчно откриваеми - местности и природни феномени, на които славата се носи от уста на уста и към които хората, изпълнени с любопитство и преклонение, сами проправят пътеки. Сред тях са пещерата-светилище Илкая (Лековит камък) край Джебел, в която, се мълви, че има странни видения и звуци. Няма как да не се изумите от необясними и уникални явления. Такова е свойството на \"биещата\" икона на св. Богородица в село Свирачи. Тя сякаш омагьосва някои от хората, които я вземат в скута си, движи ръцете им, хипнотизира ги, затрептява и \"им нанася удари\" по тялото и главата. Вярващите възприемат това като ритуал за пречистване. Друг невероятен феномен от световна величина, който е описан в книгата, са седемте лековити извора в манастира \"Рождество Богородично\", разположен между бургаските квартали \"Меден рудник\" и \"Горно Езерово\". Взети заедно водите им предлагат цялостна психо-физиологична оздравителна терапия и могат напълно да заменят някои лекарства или методи за лечение на традиционната медицина. Перперикон, Татул, Кромлех, Бегликташ, Белинташ, пещерата \"Утроба\" - изумителни са скалните градове, светилища, гробници, завещани ни от траките. Те привличат хиляди наши и чужди туристи всеки ден с историята си, с причудливите си форми и сиведетелства, оставени от човешката ръка, с невероятните си светлинни и звукови ефекти и с енергията, която излъчват. Неизброими са българските манастири, които кътат икони и мощи на светци, молитвата пред които носи изцеление и облекчение за болни и нещастни. Те са обвеяни с десетки легенди за постигнато щастие и дълъг живот. Впечатляващ е и приказният начин, по който са открити много от аязмата - лековитите извори, намиращи се в манастирите. От книгата ще научите чудните легенди за всеки от тях, както и какви заболявания лекуват водите им и с какви ритуали е свързано посещението им. Включена е информация и за безценните целебните свойства на много от големите минерални извори у нас.", "date": "2017.11.16", "title": "Над 100 феноменални обекта разкрива патриотичният \"АТЛАС. Чудотворни икони, свещени места, лековити води в България\""}
{"url": "http://pik.bg/%D0%BF%D1%80%D0%B8%D0%B7%D0%B8%D0%B2-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B0-%D1%80%D1%83%D1%81%D0%BA%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD-news705187.html", "text": "Призовават британските власти да разследват евентуална руска намеса в британската политика, на фона на нарастващите доказателства, че хиляди фалшиви профили в социалните мрежи може да са били използвани за влияние върху гласуването за Брекзит, пише The Guardian, цитиран от Фокус. Евентуално разследване от страна на влиятелната парламентарна комисия за разузнаване и сигурност, за което призовават високопоставени депутати от лейбъристите и консерваторите, би представлявало сериозна ескалация в отговора на Обединеното кралство, коментира изданието. По-рано британски академици оповестиха, че най-малко 419 профила в „Туитър“, управлявани от свързаната с Кремъл Агенция за изследване на интернет, са поствали съобщения за Брекзит, като само за 48 часа по време на миналогодишния референдум са били публикувани над 45 000 съобщения от свързани с Русия профили. Според академици от City University в Лондон, над 13 000 акаунта, които са публикували съобщения за Брекзит, са изчезнали след вота, което предполага, че са били създадени с единствената цел да повлияят на гласуването.", "date": "2017.11.16", "title": "Призив! Поискаха от британските власти да разследват евентуална руска намеса в политиката на страната"}
{"url": "http://pik.bg/%D0%B1%D0%B0%D0%B9%D0%B5%D1%80%D0%BD-%D1%89%D0%B5-%D1%81%D0%B8-%D0%B2%D1%80%D1%8A%D1%89%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D0%BE%D1%82-%D1%85%D0%BE%D1%84%D0%B5%D0%BD%D1%85%D0%B0%D0%B9%D0%BC-%D1%81%D1%80%D0%B5%D1%89%D1%83-10-%D0%BC%D0%BB%D0%BD-%D0%B5%D0%B2%D1%80%D0%BE-news705188.html", "text": "Нападателят на Хофенхайм и националния тим на Германия Сандро Вагнер е взел решение да напусне клуба по време на зимната пауза, съобщава Bild, цитирани от Спортал. 29-годишният голмайстор се надява да се завърне в Байерн (Мюнхен). Той е юноша на клуба от Мюнхен, но записа само 8 мача и 1 гол за първия тим, преди да премине в Дуисбург през 2008 година. Следващите стъпки в кариерата му бяха Вердер (Бремен), Кайзерслаутерн, Херта (Берлин) и Дармщат 98. От 2016 година таранът е собственост на Хофе, а със силните си изяви стигна и до националния отбор. Според информацията, Вагнер вече е съобщил на ръководството на Хофенхайм за намеренията си. Въпреки че през лятото поднови договора си до 2020 година, сега той вижда шанс да се докаже в Байерн и не иска да го пропуска. Ако сделката се осъществи, тя ще е на стойност около 10 млн. евро. Не е тайна, че в Мюнхен искат да привлекат централен нападател, за да свалят част от тежестта върху Роберт Левандовски. Самият поляк също призна, че би се радвал, ако има кой да го замества понякога, за остане свеж до края на сезона. Медиите свързват с евентуален трансфер на “Алианц Арена” няколко футболисти, сред които и Оливие Жиру от Арсенал, но привличането на Вагнер изглежда по-лесно осъществимо. През настоящата кампания Сандро Вагнер има общо 6 гола във всички турнири за Хофенхайм.", "date": "2017.11.16", "title": "Байерн ще си връща нападател от Хофенхайм срещу 10 млн. евро"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%B0%D0%B4%D0%BD%D0%B0-%D0%BE%D1%82-%D1%81%D0%B5%D0%B4%D0%BC%D0%B8%D1%8F-%D0%B5%D1%82%D0%B0%D0%B6-%D0%BD%D0%B0-%D1%81%D0%B3%D1%80%D0%B0%D0%B4%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA-news705189.html", "text": "30-годишният Джулиан Симпсън, сътрудник на постоянния представител на Австралия в ООН, загина, след като падна от прозорец на седмия етаж на сграда в Ню Йорк, съобщава Ройтерс. Инцидентът е станал в 02:00 часа местно време. По същото време в апартамента, от който е паднал Симпсън, е имало празненство. „Описват го като човек, който много обича различни игри. Той седеше на перилата на балкона и случайно изгуби равновесие и полетя надолу“, разказва един от свидетелите на инцидента Мартин Браун, цитиран от представителите на градската полиция. Според американски медии, Симпсън може и умишлено да е изгубил равновесие, надявайки се някой от останалите гости на тържеството да успее да го хване. На балкона Симпсън и останалите гости са наблюдавали  осветяването на небостъргача „Емпайър Стейт Билдинг“. Полицията ще направи токсикологична експертиза на загиналия дипломат.", "date": "2017.11.16", "title": "Трагедия! Австралийски дипломат загина, след като падна от седмия етаж на сграда в Ню Йорк"}
{"url": "http://pik.bg/%D0%B8%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D1%80%D0%B0%D0%B7%D0%B1%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D1%83%D1%87%D0%B0%D1%81%D1%82%D0%B8%D0%B5-news705191.html", "text": "Полицията в Испания арестува 19 души в рамките на операция срещу международна мрежа за кражба на автомобили, съобщи изданието Euroweekly, цзитирано от Фокус. Задържаните са с различна националност, включително испанска, гръцка, българска, румънска полска, френска, португалска и бразилска. Смята се, че групата е спечелила над 1,5 млн. евро от продажбата на най-малко 85 крадени автомобила. Участниците в бандата са заподозрени в кражба, подправяне на документи и пране на пари. Разследването е започнало през септември 2016 г., когато испански гражданин е подал сигнал в полицията, след като е получил глоба за превишена скорост в район, в който не е шофирал. В хода на следствието се е установило, че колата, чийто водач е бил хванат с превишена скорост, е двойник на колата на подалия сигнала испанец – автомобил от същата марка, цвят и същия регистрационен номер. Чрез собственика на „клонирания“ автомобил – българин, по-рано съден за кражба на автомобили, полицията е стигнала до останалите членове на бандата. По данни на Интерпол, престъпниците са крали автомобили в различни райони на Испания, фалшифицирали са регистрационните номера, а след това са продавали колите в други европейски страни. Следствието предполага, че на джамбазите е помагал член на градския съвет на Мадрид, който е снабдявал групировката с информация за съществуващи автомобили, които биха могли да „клонират“.", "date": "2017.11.16", "title": "Испанската полиция разби международна мрежа за кражба на автомобили с българско участие"}
{"url": "http://pik.bg/%D0%B0%D0%BD%D0%B3%D0%B0%D0%B6%D0%B8%D0%BC%D0%B5%D0%BD%D1%82-%D1%84%D1%80%D0%B5%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B5%D0%B2%D1%80%D0%BE%D0%BF%D0%B0-%D1%89%D0%B5-%D0%BF%D0%BE%D0%BA%D1%80%D0%B8%D0%B5-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%B5%D0%BD-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%B2%D1%8A%D0%B2-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BC-news705190.html", "text": "Френският президент Еманюел Макрон заяви, че Европа ще покрие евентуален недостиг във финансирането на Междуправителствената група по промените в климата (IPCC), предаде BBC, цитирани от Фокус. Бюджетът на организацията остана под въпрос, след като президентът на САЩ Доналд Тръмп оповести по-рано тази година, че смята да спре вноските на Вашингтон. В същото време британското правителство обеща да удвои приноса си в сметката на IPCC. На климатичната конференция под егидата на ООН в Бон Макрон заяви, че промените в климата са най-важният проблем на нашето време. Френският президент подчерта нуждата от допълнителна ангажираност за съкращения на въглеродните емисии. Той обаче посочи, че тези решения трябва да се базират на ясна научна информация.", "date": "2017.11.16", "title": "Ангажимент! Френският президент: Европа ще покрие евентуален недостиг във финансирането на Междуправителствената група по промените в климата"}
{"url": "http://pik.bg/%D0%B2-%D1%80%D0%B0%D0%B7%D0%B3%D0%B0%D1%80%D0%B0-%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B1%D0%B8%D0%B2%D1%88-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%B7%D0%B8%D0%BC%D0%B1%D0%B0%D0%B1%D0%B2%D0%B5-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news705198.html", "text": "Бившият премиер на Зимбабве Морган Тванджирай се завърна в страната на фона на политическата криза в Зимбабве, съобщава Sky News. Тванджирай заемаше премиерският пост на Зимбабве от 2009 до 2013 година. Той се смята за един от основните противници на действащия президент на страната Роберт Мугабе. Както е известно, на 15 ноември група военни взеха под контрол сградата на държавните телевизия и радио в столицата на страната Хараре. Те обявиха, че случващото се не е държавен преврат.", "date": "2017.11.16", "title": "В разгара на политическата криза! Бивш премиер на Зимбабве се завърна в страната"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-14-%D0%B3%D0%BE%D0%B4%D0%B8%D1%88%D0%BD%D0%B0-%D1%83%D0%BA%D1%80%D0%B0%D0%B8%D0%BD%D0%BA%D0%B0-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BC%D0%B0%D0%B9%D0%BA%D0%B0-%D0%B9-%D0%B7%D0%B0%D0%B1%D1%80%D0%B0%D0%BD%D0%B8-news705197.html", "text": "В Десянския район на Киев 14-годишно момиче се е самоубило, след като майка й забранила да влиза в социални мрежи, съобщава електронното издание \"112 Украина\" Според информацията, майката взела таблета на дъщеря си, забранявайки й да влиза в социалните мрежи. Веднага след това, майката извела семейното куче на разходка. Докато тя отсъствала, дъщеря й сложила край на живота си. На мястото на трагедията работи следствено-оперативна група.", "date": "2017.11.16", "title": "Трагедия! 14-годишна украинка се самоуби, след като майка й забрани..."}
{"url": "http://pik.bg/%D0%BC%D0%BB%D0%B0%D0%B4%D0%B0-%D0%BC%D0%B0%D0%B9%D0%BA%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D0%B9%D1%81%D0%BA%D0%B8%D1%8F%D1%82-%D1%81%D1%83%D0%BF%D0%B5%D1%80%D0%BC%D0%BE%D0%B4%D0%B5%D0%BB-%D0%BC%D0%B8%D1%80%D0%B0%D0%BD%D0%B4%D0%B0-%D0%BA%D0%B5%D1%80-%D0%BE%D1%87%D0%B0%D0%BA%D0%B2%D0%B0-%D0%B2%D1%82%D0%BE%D1%80%D0%BE%D1%82%D0%BE-%D1%81%D0%B8-%D0%B4%D0%B5%D1%82%D0%B5-news705200.html", "text": "Австралийският супермодел Миранда Кер обяви, че очаква дете от милиардера Евън Шпигел, за когото се омъжи преди по-малко от шест месеца, съобщава електронното издание Лайф. За 34-годишната Кер това ще бъде второ дете. Атрактивната австралийка има шестгодишен син Флин от бившия си съпруг Орландо Блум. „Миранда, Евън и Флин с нетърпение очакват появата на бял свят на новия член на семейството им“, потвърждава представител на супермодела. 34-годишната Миранда Кер и 27-годишният милиардер Евън Шпигел, който е основател на Snapchat, сключиха брак в Лос Анджелис на 27 май 2017 година. Двамата обявиха годежа си почти година по-рано – през юли 2016 година. Кер обяви, че няма никакви притеснения от разликата във възрастта между двамата. В интервю за The Edit тя коментира, че Шпигел се държи „изключително зряло за възрастта си“. „Той не обича да ходи по купони, рано се прибира у дома. По принцип рядко излизаме. Предпочитаме домашният уют и да си лягаме рано“, заяви тогава Миранда Кер.", "date": "2017.11.16", "title": "Млада майка! Австралийският супермодел Миранда Кер очаква второто си дете"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-news705196.html", "text": "Бившят координатор на САЩ по санкциите Даниел Фрид смята, че е правилно САЩ да разполага на ротационен принцип свои военни части в Европа, съобщава РИА Новости. В същото време Фрид подкрепи сътрудничество с Москва „навсякъде, където това е възможно“. „Настоящата администрация на САЩ трябва да оцени политиката си към Русия. За щастие, Тръмп не се отказа от решението на предишната администрация за разполагането на войски на ротационен принцип  - заяви Фирд на конференция. – Длъжни сме да си сътрудничим с Русия навсякъде, където това е възможно“.", "date": "2017.11.16", "title": "Американски експерт подкрепи разполагането на американски войски в Европа"}
{"url": "http://pik.bg/%D1%81%D0%BB%D0%B5%D0%B4-%D0%B2%D0%BE%D0%B4%D0%BD%D0%B8%D1%8F-%D0%B0%D0%B4-%D0%B2-%D0%B0%D1%82%D0%B8%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BE%D0%BA%D0%B0%D0%B6%D0%B5-%D0%BF%D0%BE%D0%BC%D0%BE%D1%89-%D0%BD%D0%B0-%D0%B3%D1%8A%D1%80%D1%86%D0%B8%D1%8F-news705192.html", "text": "Турция изрази готовност да окаже помощ на Гърция във връзка с наводненията в района на Атина, съобщи Анадолската агенция, цитирана от Фокус. В изявление на министерството на външните работи на Турция Анкара изрази съболезнованията си към семействата на загиналите и изрази готовност да окаже всеки вид подкрепа на гръцките власти. Бури и големи внезапни наводнения отнеха живота на най-малко 15 души и причиниха сериозни материални щети в Западна Атика.", "date": "2017.11.16", "title": "След водния ад в Атина! Турция готова да окаже помощ на Гърция"}
{"url": "http://pik.bg/%D0%B0%D1%81%D1%82%D1%80%D0%BE%D0%BD%D0%BE%D0%BC%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B0-%D0%BF%D0%BB%D0%B0%D0%BD%D0%B5%D1%82%D0%B0-%D1%81-%D1%83%D1%81%D0%BB%D0%BE%D0%B2%D0%B8%D1%8F-%D0%B7%D0%B0-%D0%B6%D0%B8%D0%B2%D0%BE%D1%82-news705195.html", "text": "Международен екип от астрономи е открил екзопланета, на която може да има живот, съобщава CBS, позовавайки се на публикувани от експерти документи. Отбелязва се, че планетата, която носи кодовото име Ross 128 b, се върти около звездата Ross 128 и се намира само на 11 светлинни години от Земята. Тя има почти същият размер като Земята. Според експертите, особенностите на звездата и разстоянието до Ross 128 b превръщат тази планета в едно от най-добрите места за търсене на живот извън пределите на Слънчевата система.", "date": "2017.11.16", "title": "Астрономи откриха нова планета с условия за живот"}
{"url": "http://pik.bg/%D1%82%D1%80%D1%8A%D0%BC%D0%BF-%D0%B7%D0%B0%D0%BF%D0%B0%D0%BB%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8-%D1%81-%D0%B4%D0%B2%D0%B5-%D0%B3%D0%BB%D1%8A%D1%82%D0%BA%D0%B8-%D0%B2%D0%BE%D0%B4%D0%B0-news705230.html", "text": "Президентът на САЩ Доналд Тръмп излезе пред телевизионните камери, за да обобщи резултатите от обиколката си из Азия, но вниманието бе привлечено от паузата, която той направи за освежаване, информират световните агенции. Ден след края на 12-дневната си визита в редица азиатски страни държавният глава направи над 20-минутно телевизионно обръщение на живо. По средата на изявлението си, докато говореше високо пред медиите, Тръмп обаче спря, за да отпие глътка вода. След като той първоначално не видя вода на подиума си, репортерите му посочиха бутилка, поставена на маса вдясно от него. Президентът посегна към бутилката и отпи. Това простичко действие предизвика вълна от коментари в социалните мрежи. Припомнен беше случаят от 2013 година, когато сенатор Марко Рубио по време на телевизионно обръщение неловко отпи вода. В предизборната си кампания миналата година Тръмп осмя Рубио, тогава негов опонент. Рубио днес си върна с ироничен съвет към Тръмп. \"Прилично. Трябва обаче да работи по формата си. Трябва да се направи с едно движение, без очите да изпускат камерата. Все пак не е зле като за първи път\", написа сенаторът в Туитър. Други потребители на социалните медии отбелязаха иронията, че Тръмп е избрал вносна напитка - от марката \"Фуджи уотър\" - по време на реч, в която сред основните теми е обещанието да намали търговския дефицит на САЩ с други страни. Т ръмп отпи още една глътка преди края на изявлението си и напусна, без да отговаря на въпроси на репортерите.", "date": "2017.11.16", "title": "Тръмп \"запали\" социалните мрежи с две глътки вода"}
{"url": "http://pik.bg/%D0%B2%D1%8A%D0%B2-%D1%84%D0%B8%D0%BD%D0%B8%D0%BA%D1%81-%D0%B7%D0%B0%D1%81%D0%BD%D0%B5%D1%85%D0%B0-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D1%82%D0%B5%D0%BE%D1%80-%D0%B2%D0%B8%D0%B4%D0%B5%D0%BE-news705193.html", "text": "Във Финикс видеокамери успяха да заснемат метеор, който при падането си е осветил нощното небе над американския град, съобщава РИА Новости. Кадри от събитието се появиха в ютюб-канала на канадския телевизионен канал Weather Network. На кадрите се вижда как метеорът осветява нощното небе над Финикс за няколко секунди, след което ярката светлина изчезва. Метеорите са фрагменти от космически обекти, навлизащи в атмосферата с огромна скорост, в следствие на което изгарят, като по този начин генерират ярка светкавица – падаща звезда.", "date": "2017.11.16", "title": "Във Финикс заснеха падането на метеор (ВИДЕО)"}
{"url": "http://pik.bg/%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%BE%D1%82%D0%BE-%D0%BF%D0%BE%D0%BF%D1%8A%D0%BB%D0%BD%D0%B5%D0%BD%D0%B8%D0%B5-%D0%BD%D0%B0-%D1%86%D1%81%D0%BA%D0%B0-%D1%81%D0%BE%D1%84%D0%B8%D1%8F-%D1%80%D0%BE%D0%BB%D0%B0%D0%BD%D0%B4-%D0%B0%D0%BB%D0%B1%D0%B5%D1%80%D0%B3-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D1%81%D0%BE%D1%84%D0%B8%D1%8F-%D0%B2-%D1%81%D1%8A%D0%B1%D0%BE%D1%82%D0%B0-news705203.html", "text": "Подписалият за 2 години с ЦСКА-София от 1 януари 2018 година холандец Роланд Алберг пристига в София в събота с полет от Амстердам, съобщава Тема Спорт. Той идва, за да се присъедини към новия си отбор. Oфанзивният футболист бе в столицата в края на октомври, за да подпише предварителен договор и да се запознае с града и отбора, в който ще играе. Алберг идва от американския Филаделфия Юниън, където за последните два сезона в МЛС е записал 53 мача, в които е вкарал 16 гола. Преди това холбандецът е играл успешно две години и половина за холандския АДО Ден Хааг, с който в 71 срещи в Ередивизие отбелязва също 16 попадения. Алберг ще присъства в събота на мача на “червените” с Ботев (Пловдив), а следващите дни ще тренира наравно с останалите, за да се аклиматизира към новата обстановка. 27-годишният играч е висок 180 см и се изявява като плеймейкър. Той е юноша на АЗ Алкмаар, а във визитката му личи още престой с над 50 мача и 11 гола за местния Екселсиор, както и трансфер в елитния турския Елазъгспор. Алберг е бивш юношески и младежки национал на “лалетата”.", "date": "2017.11.16", "title": "Холандското попълнение на ЦСКА-София Роланд Алберг пристига в София в събота"}
{"url": "http://pik.bg/%D0%BD%D0%B5-%D0%B7%D0%B0%D0%B1%D1%80%D0%B0%D0%B2%D1%8F%D0%B9%D1%82%D0%B5-%D1%87%D0%B0%D0%B4%D1%8A%D1%80%D0%B8%D1%82%D0%B5-%D0%B8-%D1%82%D0%BE%D0%BF%D0%BB%D0%B8%D1%82%D0%B5-%D0%B4%D1%80%D0%B5%D1%85%D0%B8-%D0%BE%D0%B1%D0%BB%D0%B0%D1%87%D0%BD%D0%BE-%D0%BA%D0%B0%D1%82%D0%BE-%D0%BD%D0%B0-%D0%BE%D1%82%D0%B4%D0%B5%D0%BB%D0%BD%D0%B8-%D0%BC%D0%B5%D1%81%D1%82%D0%B0-%D1%89%D0%B5-%D0%BF%D1%80%D0%B5%D0%B2%D0%B0%D0%BB%D1%8F%D0%B2%D0%B0-%D1%81%D0%BB%D0%B0%D0%B1-%D0%B4%D1%8A%D0%B6-news705204.html", "text": "Над страната днес ще преобладава облачно време, като на отделни места ще превалява слаб дъжд, съобщиха от Националния институт по метеорология и хидрология (НИМХ) към БАН, цитирани от Фокус. Ще духа слаб до умерен североизточен вятър. Минималните температури ще бъдат между 6 и 11 градуса, максималните – между 8 и 13 градуса. Атмосферното налягане ще бъде малко по-високо от средното за ноември – няма да се променя съществено. Над Черноморието ще е облачно и на отделни места ще превалява слаб дъжд. Ще духа до умерен североизточен вятър. Максимални температури на въздуха между 12 и 14 градуса. Температурата на морската вода ще бъде 14 градуса. Вълнението на морето ще бъде 2 – 3 бала. Над планините ще е облачно и мъгливо. На места ще превалява слаб дъжд, над 1 800 метра – слаб сняг. Ще духа умерен югоизточен, по билата южен вятър. Максимална температура на височина 1 200 метра около 7 градуса, на 2 000 метра – около 2 градуса.", "date": "2017.11.16", "title": "Не забравяйте чадърите и топлите дрехи! Облачно, като на отделни места ще превалява слаб дъжд"}
{"url": "http://pik.bg/%D0%B7%D0%B8%D0%BC%D0%B0%D1%82%D0%B0-%D0%B8%D0%B4%D0%B2%D0%B0-%D1%81%D0%B8%D0%BD%D0%BE%D0%BF%D1%82%D0%B8%D0%BA-%D0%BE%D1%82-%D0%B1%D0%B0%D0%BD-%D1%81-%D0%BC%D1%80%D0%B0%D0%B7%D0%BE%D0%B2%D0%B8%D1%82%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0---%D1%81%D0%BD%D1%8F%D0%B3-%D0%B7%D0%B0%D1%82%D1%80%D1%83%D0%BF%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D1%89%D0%B5-%D0%B4%D1%80%D1%83%D0%B3%D0%B0%D1%82%D0%B0-%D1%81%D0%B5%D0%B4%D0%BC-news704967.html", "text": "Първите по-сериозни валежи от сняг у нас е възможно да паднат още в началото на следващата седмица. Това съобщи пред БНТ д-р Анастасия Стойчева от НИМХ-БАН. Рязко застудяване се очаква в неделя срещу понеделник. \"Този студ от по-северните ширини ще достигне до Балканите, до Западните Балкани. В северозападните райони при всички случаи валежите ще са от сняг. В нашата страна ще има температури, които предполагат валежи от сняг в понеделник - вторник\", уточни тя. \"Очаква се понижаване на температурите, но ще останат по-високи от обичайните за втората половина на ноември. Времето ще облачно, ще има валежи, но те ще са с прекъсвания, предимно слаби. През следващите 3-4 дни тази плътна облачна покривка ще остане еднозначна, без разкъсвания, а и температурите ще са без особени промени. Средните температури за страната ще са 5-10 градуса като най-високи ще са по Черноморското крайбрежие до 12 градуса\", уточни Анастасия Стойчева.", "date": "2017.11.16", "title": "ЗИМАТА ИДВА! Синоптик от БАН с мразовита прогноза - сняг затрупва България още другата седмица"}
{"url": "http://pik.bg/%D0%B2-%D1%80%D1%83%D1%81%D0%B8%D1%8F-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B0%D1%82%D0%B0-%D0%B7%D0%B0-%D1%88%D0%B5%D0%BD%D0%B3%D0%B5%D0%BD-%D0%BF%D1%80%D0%B5%D0%B4-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B5-%D0%BE%D1%82%D0%B4%D0%B0%D0%BB%D0%B5%D1%87%D0%B8-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2018-%D0%B3-news705202.html", "text": "Европейската комисия продължи действието на механизма за проверка и сътрудничество за България и Румъния и през 2018 г., тъй като двете страни не са постигнали очакваните от Брюксел резултати в реформата на съдебната система, както и в борбата с корупцията и организираната престъпност, отбелязва в коментар руското издание Регнум, цитирано от Фокус. Изданието цитира мониторинговия доклад на Европейската комисия, представен на 15 ноември. В документа се отбелязва, че въпреки че е постигнат съществен напредък, Комисията все още не може да заключи, че всички изисквания са напълно изпълнени. В доклада се посочва, че борбата с престъпността в България остава не докрай ефективна и й предстои да завърши работата по съдебната реформа. Румъния пък трябва да подсигури пълната независимост на съдилищата и да активизира борбата с корупцията. В същото време от Брюксел подчертават, че при запазване на политическата воля за реализиране на реформите в двете страни съществува вероятност всички препоръки да бъдат изпълнени в близко бъдеще. Следващата оценка на напредъка на България и Румъния ще е в края на 2018 г.", "date": "2017.11.16", "title": "В Русия: Перспективата за Шенген пред България и Румъния се отдалечи до края на 2018 г."}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%B5%D0%BD-%D0%BD%D0%B0%D0%BF%D0%B0%D0%B4%D0%BD%D0%B0-%D1%81-%D0%BD%D0%BE%D0%B6-%D1%87%D0%B8%D0%BB%D0%B8%D0%B9%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80-news705205.html", "text": "Неизвестен мъж е нападнал с нож чилийският сенатор Фулвио Роси, съобщава Telesur English. Отбелязва се, че в резултат на инцидента Роси е бил приет в болница. В момента на нападението сенаторът е бил на предизборна среща със симпатизанти в град Икике. Изборите в Чили са на 19 ноември. По думите на сина на Роси, нападателят е имал „чуждестранен акцент“. По-рано Роси неколкократно се оплака, че получава заплахи заради позицията си за ожесточаване на миграционното законодателство в страната.", "date": "2017.11.16", "title": "Екшън! Неизвестен нападна с нож чилийски сенатор"}
{"url": "http://pik.bg/%D1%81%D0%B5%D1%80%D0%B8%D0%B9%D0%BD%D0%B8%D1%8F%D1%82-%D1%83%D0%B1%D0%B8%D0%B5%D1%86-%D1%87%D0%B0%D1%80%D0%BB%D0%B7-%D0%BC%D0%B5%D0%BD%D1%81%D1%8A%D0%BD-%D0%B1%D0%B5-%D0%BD%D0%B0%D1%81%D1%82%D0%B0%D0%BD%D0%B5%D0%BD-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D0%BB%D0%BE%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BC%D1%83-news705201.html", "text": "Серийният убиец Чарлз Менсън, който излежава доживотна присъда, е бил настанен в болница заради сериозно влошаване на здравословното му състояние, съобщава TMZ. По данни на изданието, 83-годишният Менсън е бил преместен от затвора Коркоран в щата Калифорния в болницата Бейкърсфилд преди три дни. Посочва се, че убиецът е диагностициран с няколко тежки заболявания. „Той бавно угасва, като смъртта му е само въпрос на време“, отбелязва изданието. Менсън бе приет в болница през януари заради силни вътрешни кръвоизливи. Тогава лекарите се отказаха от намерението си да го оперират заради лошото физическо състояние на убиеца. Чарлз Менсън е един от най-известните престъпници на 20 век. През 1969 година Менсън с трима съучастници убива с особена жестокост седем души, сред които съпругата на режисьора Роман Полански, актрисата Шарън Тейт, която тогава е бременна в деветия месец Въпреки че Менсън не е бил непосредствен извършител на убисйтвата, той е признат за виновен в организирането им и осъден на смърт. През 1972 година обаче в Калифорния отмениха смъртното наказание и присъдата на Менсън бе заменена с доживотен затвор. Целият срок на присъдата убиецът излежава в единична килия.", "date": "2017.11.16", "title": "Серийният убиец Чарлз Менсън бе настанен в болница заради влошаване на здравето му"}
{"url": "http://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B2-%D0%BF%D1%80%D0%B8%D1%81%D0%B2%D0%BE%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-170-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news705206.html", "text": "Председателят на парламента на Индонезия Сетиа Нованто бе обявен за национално издирване по подозрение в присвояване на близо 170 млн. долара, съобщава ТАСС. От Агенцията се позовават на изявление на представители на антикорупционното ведомство в страната. В началото на седмицата сътрудници на Комисията за ликвидация на корупцията съвместно с полицейски подразделения направиха опита да арестуват Нованто, но той не бе открит в дома си. Самият Нованто обяви, че е невинен, както и че няма никакво намерение да се крие. По информация на правоохранителните органи, Нованто е извършил отклоняването на средствата по време на изготвянето и внедравянето в страната на електронните удостоверения за самоличност между 2011 и 2012 година.", "date": "2017.11.16", "title": "Председателят на парламента на Индонезия заподозрян в присвояването на 170 млн. долара"}
{"url": "http://pik.bg/%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5-%D0%B0%D0%BB-%D0%B1%D0%B0%D0%BD%D0%BE-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D0%BB%D0%B0%D0%B3%D0%B0-%D0%BA%D1%80%D0%B0%D0%B9-%D0%BD%D0%B0-%D0%BC%D1%83%D0%B7%D0%B8%D0%BA%D0%B0%D0%BB%D0%BD%D0%B0%D1%82%D0%B0-%D1%81%D0%B8-%D0%BA%D0%B0%D1%80%D0%B8%D0%B5%D1%80%D0%B0-news705186.html", "text": "Италианският музикант и изпълнител на редица шлагери Ал Бано обяви, че слага край на музикалната си кариера, съобщава агенция ANSA. „Приключвам с участията си на 31 декември 2017 година. Надявам се да направя един последен грандиозен концерт, след което ще се заема с лозарство“, потвърди новината 74-годишният изпълнител. Както е известно, Ал Бано получи изключителна популярност по света със съвместното си творчество с бившата си съпруга Ромина Пауър. Очакванията са, последната музикална изява на Ал Банво да е в края на декември.", "date": "2017.11.16", "title": "Оттегляне! Ал Бано обяви, че слага край на музикалната си кариера"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BA%D0%B0%D1%82%D0%BE-%E2%80%9E%D0%BD%D0%B5%D0%BF%D1%80%D0%B8%D0%B5%D0%BC%D0%BB%D0%B8%D0%B2%E2%80%9C-%D0%B2%D1%8A%D0%BD%D1%88%D0%BD%D0%BE%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D0%B4%D0%B5%D1%84%D0%B8%D1%86%D0%B8%D1%82-%D0%BD%D0%B0-%D1%81%D0%B0%D1%89-%D0%BE%D1%82-800-news705180.html", "text": "Външнотърговският дефицит на САЩ в търговията с другите страни в размер на 800 млрд. долара е неприемлив, смята американският президент Доналд Тръмп, съобщава ТАСС. Това американският лидер заяви след завръщането си от 12-дневната си азиатска обиколка. „Търговските ни отношения с другите страни трябва да бъдат справедливи и взаимноизгодни“ , заяви Тръмп.", "date": "2017.11.16", "title": "Американският президент определи като „неприемлив“ външнотърговският дефицит на САЩ от 800 млрд. долара"}
{"url": "http://pik.bg/%D0%BE%D1%86%D0%B5%D0%BD%D0%BA%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BA%D0%B0%D1%82%D0%BE-%E2%80%9E%D0%BE%D0%B3%D1%80%D0%BE%D0%BC%D0%B5%D0%BD-%D1%83%D1%81%D0%BF%D0%B5%D1%85%E2%80%9C-%D0%B0%D0%B7%D0%B8%D0%B0%D1%82%D1%81%D0%BA%D0%B0%D1%82%D0%B0-%D1%81%D0%B8-%D0%BE%D0%B1%D0%B8%D0%BA%D0%BE%D0%BB%D0%BA%D0%B0-news705179.html", "text": "Американският президент Доналд Тръмп заяви, че 12-дневната му азиатска обиколка е преминала с „оргомен успех“, съобщава електронното издание RT. „Водената от мен делегация бе приета изключително топло и гостоприемно, и което е най-важно – с уважение – каза Доналд Тръмп. – По време на обиколката ни светът видя силна, горда и уверена Америка“. По-рано Доналд Тръмп каза, че след азиатската му обиколка уважението към САЩ в региона се е върнало с пълна сила. Освен това, американският лидер разказа, че е спечелил много нови приятели в хода на това свое пътуване.", "date": "2017.11.16", "title": "Оценка! Доналд Тръмп определи като „огромен успех“ азиатската си обиколка"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D1%80%D0%B5%D0%BC%D0%B5%D0%BD%D0%BD%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D1%88%D0%BE%D1%82%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%B8-%D0%B1%D0%B5-%D0%BE%D1%82%D1%81%D1%82%D1%80%D0%B0%D0%BD%D0%B5%D0%BD-%D0%BE%D1%82-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D0%B7%D1%81%D0%BB%D0%B5-news705181.html", "text": "Временният лидер на шотландските лейбъристи Алекс Роули бе изключен от партията, докато трае разследване срещу него за сексуално насилие, съобщи The Telegraph, цитиран от Фокус. Обвиненията се появиха по-рано в британската преса. Бивша приятелка на Роули, пожелала да остане анонимна, съобщи, че в продължение на години е получавала съобщения със заплахи от шотландския политик. Тя го определи като „безскрупулен насилник, който е бил обсебен от нея“. Роули заяви, че „категорично“ отхвърля обвиненията и ще предприеме всички необходими стъпки, за да изчисти името си. Той посочи, че междувременно ще отстъпи от поста си на временен лидер и заместник-председател на партията.", "date": "2017.11.16", "title": "Скандал! Временният лидер на шотландските лейбъристи бе отстранен от партията заради разследване за сексуално насилие"}
{"url": "http://pik.bg/%D0%B4%D0%BE%D0%BC%D0%B8%D0%BD%D0%B8%D0%BA-%D1%82%D0%B8%D0%B9%D0%BC-%D1%81-%D0%BF%D1%8A%D1%80%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%B7%D0%B0%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B8%D1%8F-%E2%80%9E%D0%BC%D0%B0%D1%81%D1%82%D1%8A%D1%80%D1%81%E2%80%9C-%D0%B2-%D0%BB%D0%BE%D0%BD%D0%B4%D0%BE%D0%BD-news705182.html", "text": "Австриецът Доминик Тийм запази шансове за класиране на полуфиналите на заключителния турнир от сериите „Мастърс“ в Лондон, в който участват най-силните осем състезатели за годината, съобщава сайтът на надпреварата. Във втория си мач в група „Пийт Сампрас“ Тийм победи с 6:3, 3:6, 6:4  Пабло Кареньо Буста от Испания. Буста замени в групата световният №1 Рафаел Надал от Испания, който се отказа от участие заради контузия след първия си мач. Както е известно, Тийм стартира на турнира с трисетова загуба от Григор Димитров. Българинът е с две победи и вече и сигурен полуфиналист. Победата донесе на Тийм ценна точка, с която той се изравни с белгиеца Давид Гофен. В последния  кръг от груповата фаза Тийм и Гофен се изправят един срещу друг в директен сблъсък за място на полуфинал. Димитров пък излиза срещу Кареньо Буста.", "date": "2017.11.16", "title": "Доминик Тийм с първа победа на заключителния „Мастърс“ в Лондон"}
{"url": "http://pik.bg/%D0%BF%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82-%D0%BB%D1%8E%D0%B1%D0%BE%D1%81%D0%BB%D0%B0%D0%B2-%D0%BF%D0%B5%D0%BD%D0%B5%D0%B2-%D1%89%D0%B5-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B1%D1%84%D1%81-news705170.html", "text": "Любослав Пенев ще се кандидатира официално за президент на Българския футболен съюз, съобщи Нова телевизия. Очаква се бившият национален селекционер да внесе кандидатурата си в близките дни, а  идната седмица ще направи и официално изявление. Дата за нов конгрес все още не е насрочена, но вероятно изборът ще се състои през февруари догодина. Настоящият президент на централата Борислав Михайлов към момента не е обявил официално дали ще се кандидатира за четвърти мандат.", "date": "2017.11.16", "title": "Претендент! Любослав Пенев ще се кандидатира за президент на БФС"}
{"url": "http://pik.bg/12-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%B0%D0%BA%D1%82-%D0%B2-%D0%BD%D0%B8%D0%B3%D0%B5%D1%80%D0%B8%D1%8F-news705172.html", "text": "Дванайсет души загинаха, а близо 30 бяха ранени при нападение на четири атентаторки-самоубийци в североизточния нигерийски град Майдугури, съобщи представител местната служба за бърза помощ, цитиран от Ройтерс, съобщи Би Ти Ви. Засега никой не е поел отговорност, но използването на жени за атентати е запазена марка на нападенията на ислямистката групировка „Боко харам“. Майдугури е столица на щата Борно и срещу него са извършвани най-много джихадистки нападения. Според статистика в Североизточна Нигерия от юни са загинали най-малко 221 души при бомбени атентати и въоръжени нападения.", "date": "2017.11.16", "title": "12 загинали при терористичен акт в Нигерия"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-51-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-news705178.html", "text": "Земен трус с магнитуд 5,1 по Рихтер е било регистрирано в Азербайджан, съобщава Европейският средиземноморски сеизмологичен център, цитиран от РИА Новости. Епицентърът на труса е бил на 16 км югоизточно от град Барда. Не се съобщава за разрушения и жертви.", "date": "2017.11.16", "title": "От последните минути! Земетресение с магнитуд 5,1 по Рихтер бе регистрирано в Азербайджан"}
{"url": "http://pik.bg/%D0%B5%D0%BC%D0%B0%D0%BD%D1%8E%D0%B5%D0%BB-%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D0%BA%D0%B0%D0%BD%D0%B8-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BB%D0%B8%D0%B2%D0%B0%D0%BD-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BC%D1%83-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news705166.html", "text": "Френският президент Еманюел Макрон е поканил ливанският премиер в оставка Саад Харири и семейството му във Франция, предадоха Ройтерс и Франс Прес, цитирани от Би Ти Ви. Агенциите се позоваха на информация от Елисейския дворец. Макрон е отправил поканата си след разговор с престолонаследника на Саудитска Арабия Мохамед бин Салман. Според източник от френското президентство Харири и семейството му ще пристигнат във Франция „в близките дни“. Ливанският премиер подаде оставка преди 11 дни във видеообръщение, излъчено от Саудитска Арабия. Президентът на Ливан Мишел Аун отказа да приеме оставката му, а днес заяви, че Харири е бил задържан от саудитските власти.", "date": "2017.11.16", "title": "Еманюел Макрон покани премиерът на Ливан и семейството му във Франция"}
{"url": "http://pik.bg/%D0%BF%D0%B8%D1%8F%D0%BD%D0%B0-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%BA%D0%B0-%D0%BF%D0%BE%D0%BC%D0%BB%D1%8F-5-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-news705162.html", "text": "Пияна перничанка предизвика верижна катастрофа. Инцидентът е станал в понеделник около 16,20 ч. на улица „Благой Гебрев“ в пернишкия квартал „Изток“. Лек автомобил „Ланча Делта“, управляван от 34-годишната Елена Й., ударил последователно 5 паркирани автомобила – „Мерцедес“, „Фолксваген Голф“, „Субару“, „Деу Ланус“ и „Роувър“. При изпробването на 34-годишната жена за алкохол с техническо средство били отчетени рекордните 2,85 промила. Пияната шофьорка отказала кръвна проба за химичен анализ и била задържана за 24 часа с полицейска мярка. Започнато е досъдебно производство и работата продължава.", "date": "2017.11.16", "title": "Пияна перничанка помля 5 паркирани автомобила"}
{"url": "http://pik.bg/%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D1%8A%D1%82-%D0%B8%D0%B2%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-%D0%B7%D0%B0-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D0%B4%D0%BE%D0%BA%D0%BB%D0%B0%D0%B4-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%B8%D0%B7%D0%B4%D0%B8%D1%85%D0%B0%D0%BD%D0%B8%D0%B5-%D0%BD%D0%B0-%D0%B5%D0%BA-%D0%B4%D0%B0-%D0%B2%D1%8A%D0%B7%D0%BF%D1%80%D0%B5--news705175.html", "text": "Какво показва поредният доклад на Европейската комисия за напредъка на България в областта на правосъдието? Темата бе коментирана в предаването на Милен Цветков по Нова телевизия, като гости му бяха Зинаида Златанова, адвокат Росен Димитров и журналистът от агенция ПИК Ива Николова. „Последно издихание на Европейската комисия да възпре влизането на България в Шенген“, бе коментарът на Ива Николова за доклада. С тази теза се съгласи и Зинаида Златанова, която обобщи, че с посоченото в доклада трудно би се говорило за влизането на страната ни в Шенген. Според Ива Николова, е ясно че не сме идеална държава и няма да бъдем, но е ясно и че от Европейската комисия имат забележки към правосъдните системи във всички държави-кандидатки. „Вижте новините – убийства, наркомрежи, къде е напредъкът ни – категорична бе Ива Николова.- Престъпността си е престъпност“.", "date": "2017.11.16", "title": "Журналистът Ива Николова за поредния доклад от Брюксел: Последно издихание на ЕК да възпре влизането ни в Шенген"}
{"url": "http://pik.bg/%D1%81%D0%BB%D0%B5%D0%B4-%D1%83%D0%B6%D0%B0%D1%81%D0%B0-%D0%B2-%D0%B3%D1%8A%D1%80%D1%86%D0%B8%D1%8F-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B8%D1%82%D0%B5-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%B2-%D0%B0%D1%82%D0%B8%D0%BA%D0%B0-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D1%82-%D0%BF%D1%80%D0%B5%D0%B7-%D1%86%D1%8F%D0%BB%D0%B0%D1%82%D0%B0-%D0%BD%D0%BE%D1%89-news705174.html", "text": "Спасителните операции в Атика ще продължат през цялата нощ, предаде Greek Reporter, цитирани от Фокус. Властите настаняват във временни убежища гражданите, чиито домове са унищожени в резултат на внезапните наводнения в региона. Службите за гражданска защита ще продължат да информират гражданите за метеорологичните прогнози. След края на спасителната операция властите ще започнат опис на нанесените щети.", "date": "2017.11.16", "title": "След ужаса в Гърция! Спасителните операции в Атика ще продължат през цялата нощ"}
{"url": "http://pik.bg/%D0%BF%D1%8A%D1%80%D0%B2%D0%B8%D1%8F%D1%82-%D1%81%D0%B5%D1%80%D0%B8%D0%B5%D0%BD-%D1%83%D0%B1%D0%B8%D0%B5%D1%86-%D0%B8-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87-%D1%83-%D0%BD%D0%B0%D1%81-%D1%81%D1%82%D0%B0%D0%BD%D0%B0%D0%BB-%D0%BB%D0%B8%D0%B4%D0%B5%D1%80-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D1%85%D0%B5%D0%BC%D0%B8-%D0%B2%D1%8A-news705127.html", "text": "Предпазлив и мнителен в общуването си с другите лишени от свобода и администрацията на затвора. Няма изградени приятелски отношения с други и действа задкулисно. Заемайки една от водещите позиции сред затворниците, той проявява самонадеяност и нисък праг на самоконтрол, довело го до извършване в кратък период от време на няколко идентични нарушения. Това е само част от становището на комисията към бургаския затвор, която връща помориеца Черньо Иванов в зоната със специална сигурност в зандана. Иванов е зад решетките от август 2001 г. Първият сериен убиец и изнасилвач у нас изтърпява 2 доживотни присъди заради брутални зверства с непълнолетно момиче и млада жена. След близо 11 години под специален режим комисията решава, че може да прати Черньо при останалите пандизчии. На хитрия убиец не му трябва много време и бързо се издига в затворническата йерархия. Той дори работи за кратко, открива и че е талантлив художник. Рецидивистът обаче издържа само 4 години, преди да бъде хванат в издънка. В средата на април м.г. в сака на доживотника е открит активен мобилен телефон. За около 6 месеца в Черньо са намерени общо 5 мобилни апарата и 1 зарядно устройство – вещи, които са абсолютно забранени зад решетките. Помориецът е хващан от охраната на затвора дори с два телефона наведнъж. Запознати подозират, че убиецът опитвал да използва влиянието си, за да върти доходоносен бизнес зад решетките, съобщава \"Флагман\". Заради системните нарушения, освен връщането си в зоната със специален режим, Иванов няколко пъти е наказван с „изолиране в наказателна килия”. Общият му престой в  „карцера” надвишава месец – 33 дни. Въпреки че е хванат в крачка, помориецът не се признал за виновен нито веднъж. Той отричал, че телефоните са негови и твърдял, че са подхвърлени. „Това го характеризира като лишен от свобода, който е склонен да нарушава правилата и да оправдава поведението си по различен начин, а не да поеме отговорност за стореното и коригира поведението си. Затова и оценката за риск от рецидив, при тази поредица от нарушения, е завишена и определена на пределната от 80 точки. Поведението му се отличава с дързост и постоянство и независимо от наложените и изтърпени наказания, той е продължил отново по същия начин. Дори и тези рестриктивни наказания не са успели да коригират поведението му. Промяната на режима на изтърпяване на наказанието засега се явява единствен инструмент за въздействие и коригиране на поведението му. Администрацията на затвора е проявила достатъчна търпимост с очакване за корекция”, посочва в мотивите си Бургаският окръжен съд, който отхвърля жалбата на Черньо срещу решението на комисията. Съвсем скоро той отново ще има възможност да поиска промяна на режима в по", "date": "2017.11.16", "title": "Първият сериен убиец и изнасилвач у нас станал лидер в затвора в Бургас! Ето какви схеми въртял зад решетките"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%B8%D0%B7%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB-%D0%B8%D0%B7%D1%87%D0%B5%D0%B7%D0%BD%D0%B0-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%82%D1%80%D1%8A%D0%B3%D0%BD%D0%B0-%D0%BF%D0%BE-%D1%81%D0%BB%D0%B5%D0%B4%D0%B8%D1%82%D0%B5-%D0%BD%D0%B0-%D1%82%D0%B0%D0%B9%D0%BD%D1%81%D1%82%D0%B2%D0%B5%D0%BD%D0%BE-%D0%BF%D0%BB%D0%B5%D0%BC%D0%B5-news705141.html", "text": "Британски изследовател изчезна, след като тръгна да изучава отдалечено племе на \"ловци на глави\" в Папуа Нова Гвинея, съобщава ДПА. От Бенедикт Алън нямало вест от месец октомври. Той бил закаран с хеликоптер до земите на племето Хаифо, които не са били в контакт с чужденци от 30 години насам. Този етнос населява джунглите на северозападната част на острова, съобщава БТА. 57-годишният изследовател бил спуснат с хеликоптер край Бисория и трябвало да изкачи планините, за да достигне до папуаските \"ловци на глави\". В своя последен туит, преди да тръгне от Великобритания, Алън почти на шега написа, че ще бъде излишно да го търсят, ако се изгубят следите му: \"Там където отивам, е изключено да ме намерите!\" Алън неведнъж е предприемал експедиции в Папуа Нова Гвинея. Той е известен и с това, че прекоси Монголия на камила и че се спусна по Амазонка пеша и с кану.", "date": "2017.11.16", "title": "МИСТЕРИЯ! Изследовател изчезна, след като тръгна по следите на тайнствено племе"}
{"url": "http://pik.bg/%D0%BD%D0%B0%D1%87%D0%B0%D0%BB%D0%BD%D0%B8%D0%BA%D1%8A%D1%82-%D0%BD%D0%B0-%D0%BA%D0%B0%D1%80%D0%B0%D1%83%D0%BB%D0%B0-%D0%B2%D0%B8%D0%B6%D0%B4%D0%B0-%D1%87%D0%B5-%D1%87%D0%B0%D1%81%D0%BE%D0%B2%D0%B8%D1%8F%D1%82-%D0%BA%D1%8A%D1%81%D0%B0-%D0%B1%D0%BE%D0%B4%D0%BB%D0%B8%D1%82%D0%B5-%D0%BE%D1%82-%D0%BF%D0%B0%D1%80%D1%87%D0%B5-%D0%B1%D0%BE%D0%B4%D0%BB%D0%B8%D0%B2%D0%B0-%D1%82%D0%B5%D0%BB-%D0%BF%D1%80%D0%BE%D0%BA%D1%80%D0%B0%D0%B4%D0%B2%D0%B0-%D1%81%D0%B5-%D0%B7%D0%B0%D0%B4-news647085.html", "text": "Началникът на караула вижда, че часовият къса бодлите от парче бодлива тел. Прокрадва се зад него и чува: - Обича ме, не ме обича...", "date": "2017.11.16", "title": "Началникът на караула вижда, че часовият къса бодлите от парче бодлива тел. Прокрадва се зад него и чува:"}
{"url": "http://pik.bg/78-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B1%D1%8F%D1%85%D0%B0-%D0%BE%D1%82%D0%BA%D1%80%D0%B8%D1%82%D0%B8-%D0%B2-%D0%B4%D0%B2%D0%B0-%D0%BA%D0%B0%D0%BC%D0%B8%D0%BE%D0%BD%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%B2-%D1%81%D0%BB%D0%BE%D0%B2%D0%B0%D0%BA%D0%B8%D1%8F-news705164.html", "text": "78 нелегални мигранти, сред които деца и бебета, бяха открити в два камиона на магистрала в Словакия, съобщки Би Ти Ви. Бежанците от Иран, Ирак и Сирия били намерени, след като полицията спряла за проверка товарните автомобили с турска регистрация. Крайната цел на пътуването е била Германия. Вероятно трафикантите са взели около 40 хил. евро за транспорта, защото хората твърдят, че са им поискани по 500 евро на човек.", "date": "2017.11.16", "title": "78 мигранти бяха открити в два камиона на магистрала в Словакия"}
{"url": "http://pik.bg/%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B7%D0%B0%D1%8F%D0%B2%D0%B8-%D1%87%D0%B5-%D1%81%D0%B2%D0%B5%D1%82%D1%8A%D1%82-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BF%D0%BE%D0%B4%D0%B4%D0%B0%D0%B2%D0%B0-%D0%BD%D0%B0-%E2%80%9E%D1%8F%D0%B4%D1%80%D0%B5%D0%BD%D0%BE%D1%82%D0%BE-%D0%B8%D0%B7%D0%BD-news705169.html", "text": "Президентът на САЩ Доналд Тръмп предупреди Северна Корея, че светът няма да толерира „ядреното изнудване“ на Пхенян, като обеща международна кампания за налагането на максимален натиск, включително от страна на Китай, предаде Франс Прес, цитирани от Фокус. „Показах ясно, че няма да позволя тази извратена диктатура да държи света заложник на ядрено изнудване“, заяви американският президент в своя телевизионна реч ден след като се завърна от азиатската си обиколка. Тръмп добави, че китайският лидер Си Дзинпин е обещал да използва икономически инструменти за натиск над Пхенян с цел постигане на ядрено разоръжаване на Севера. „Президентът Си признава, че Северна Корея представлява огромна заплаха за Китай“, подчерта Тръмп.", "date": "2017.11.16", "title": "Предупреждение! Американският президент заяви, че светът няма да се поддава на „ядреното изнудване“ на Пхенян"}
{"url": "http://pik.bg/%D0%B3%D1%80%D1%8A%D1%86%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B5-%D0%B2-%D0%BF%D0%BE%D0%B2%D0%B8%D1%88%D0%B5%D0%BD%D0%B0-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D1%81%D0%BB%D0%B5%D0%B4-%D1%85%D0%B0%D0%BE%D1%81%D0%B0-%D0%BF%D1%80%D0%B8%D1%87%D0%B8%D0%BD%D0%B5%D0%BD-%D0%BE%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%B7%D0%B0%D0%BF%D0%B0%D0%B4%D0%BD%D0%B0-%D0%B0%D1%82%D0%B8%D0%BA-news705165.html", "text": "Гръцката полиция е в повишена готовност след хаоса, причинен от наводненията в Западна Атика, съобщава Greek Reporter, цитирани от Фокус. Органите на реда очакват възможни мародерски и други противозаконни прояви. Допълнителни патрули на полицията ще следят ситуацията в Мандра и Неа Перамос, които са най-тежко засегнати от бедствието. Много от жителите на двата града ще прекарат нощта във временни убежища, подсигурени от местните власти.", "date": "2017.11.16", "title": "Гръцката полиция е в повишена готовност след хаоса, причинен от наводненията в Западна Атика"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%80%D1%83%D1%82-%D0%BA%D0%BE%D0%BB%D0%B5%D0%B2%D0%B0-%D1%81%D0%B5-%D0%B8%D0%B7%D1%85%D1%80%D0%B0%D1%87%D0%B8-%D0%B2%D1%8A%D1%80%D1%85%D1%83-%D1%8F%D0%BA%D0%B0%D1%82%D0%B0-%D0%B4%D1%83%D0%BF%D0%B0%D1%80%D0%B0-%D0%BD%D0%B0-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-news704741.html", "text": "Колева е способна само с две думи да направи на и прах всичко, което не импонира на представата й за музика и за живот. А в пример за това се превърна словесната стрела, която заби на си колежка - За е немислимо, че може да влезе в подобен скандален образ, с стана популярна. \" моята музика има послания, мисъл и . Тя не е за , танци или голотия, тя е за нещо , отсича певицата. Освен -хоп жанра или по-точно само някои негови представители, посича и манията на младите момичета да си слагат . нищо по-хубаво от естествената красота. Както са си слагали тези по лицата, гърдите и телата, така след 4-5 години ще искат да го Рут пух Рут младата Гери Никол. Рут какъвто Гери- Никол В емоция дупари друго\" хип Рут силикон \"Няма силикони махат. хора без мярка, които не могат да разберат, че много хубаво хич не е на хубаво. Прекаляването с размера на бюста например или устните, в един момент може да ти на елементарни действия дори на има страшни казва Колева, цитирана от седмичник. Има пречи храненето абсурди\",", "date": "2017.11.16", "title": "СКАНДАЛ! Рут Колева се изхрачи върху яката дупара на Гери-Никол"}
{"url": "http://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%82%D1%80%D0%B5%D0%BB%D0%B5%D1%86%D1%8A%D1%82-%D0%BE%D1%82-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D0%BD%D0%B5-%D0%B5-%D0%B8%D0%BC%D0%B0%D0%BB-%D0%BF%D1%80%D0%B0%D0%B2%D0%BE-%D0%B4%D0%B0-%D0%BD%D0%BE%D1%81%D0%B8-%D0%BE%D0%B3%D0%BD%D0%B5%D1%81%D1%82%D1%80%D0%B5%D0%BB%D0%BD%D0%BE-%D0%BE%D1%80%D1%8A%D0%B6%D0%B8%D0%B5-news705173.html", "text": "Стрелецът от Калифорния Кевин Нил не е имал право на носене на огнестрелно оръжие, съобщи Асошиайтед Прес. Нил откри безразборна стрелба в окръг Техама, Калифорния, като до момента е съобщено за пет негови жертви. Малко по-късно от полицията обявиха, че Нил е ликвидиран. Помощник шерифът на щата Фил Джонстън заяви, че Нил „е избрал случайни цели“, като е имал в себе си полуавтоматична пушка и два пистолета. По данни на Асошиайтед Прес съд в щата е наложил забрана на Нил за притежание на оръжие заради предишни престъпления, в които е участвал. Съгласно материалите на съда, Нил е обвиняем по пет углавни престъпления. Помощник шериф Фил Джоннстън уточни, че полицията няколко пъти е била викана в дома на Нил по сигнали, че въпреки наложената му от съда забрана, е стрелял с оръжие. От полицията обаче не са успявали да открият оръжие у Нил. От полицията са уточнили, че Нил е имал две самоделни полуавтоматични оръжия и два пистолета. Всички обаче са били регистрирани на друг човек.", "date": "2017.11.16", "title": "Разследване! Стрелецът от Калифорния не е имал право да носи огнестрелно оръжие"}
{"url": "http://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D1%81%D1%80%D1%8A%D0%B1%D1%81%D0%BA%D0%B8%D1%8F%D1%82-%D0%B2%D1%82%D1%80%D0%B5%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0-%D1%81%D0%BB%D1%83%D1%87%D0%B0%D1%8F-%E2%80%9E%D0%B1%D0%BE%D1%81%D0%B8%D0%BB%D0%B5%D0%B3%D1%80%D0%B0%D0%B4%E2%80%9C-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B4%D1%8A%D1%80%D0%B6%D0%B8%D1%82%D0%B5-%D0%B2-%D1%81%D1%8A%D1%80%D0%B1%D0%B8%D1%8F-%D0%BA-news705176.html", "text": "Не е възможно да дойдете в Сърбия и да се държите както искате, не може някой извършва медицински услуги на територията на друга страна без съгласието ѝ. Така сръбският министър на вътрешните работи Небойша Стефанович коментира пред журналисти днес случая с българските лекари, които бяха задържани за кратко в Босилеград, предаде Танюг, цитирани от Би Ти Ви. Трите лица, по думите на министъра, са заявили, че нямат никакви забележки към действията на полицията, която „много коректно“ разговаряла с тях. Инициативата за проверката дошла от здравната инспекция в Ниш, която получила информация, че определени лица се намират на територията на Сърбия и извършват медицински прегледи без никакво разрешение. Инспекцията повикала полицията да установи за какво става дума. „Ставаше дума за трима, не сме сигурни дали са лекари, защото нямахме компетенция да проверяваме такъв вид техни акредитиви, но те са дошли на територията на нашата република да извършват медицински прегледи на населението. Тъй като нямаха никакво разрешение, полицията ги извика в полицейското управление да установи самоличността им, да знаем кои са хората, които се движат из нашата страна и вършат здравни услуги без никакво разрешение“, коментира Стефанович. Той смята, че не може някой да прави това на територията на друга страна без съгласието ѝ, без определени разрешителни, без договор със здравни учреждения. Министърът добави, че след разговори с полицията българите са пуснати и са се върнали с автомобилите си в България. „Тоест, нямаме никакво желание да причиняваме на когото и да е каквито и да са вреди, също така се надяваме всички, които идват в Сърбия, да спазват нашите закони. Не е възможно да дойдете в Сърбия и да се държите както искате. В Сърбия се дръжте в съответствие с нейните закони и няма да има никакви проблеми“, каза вътрешният министър. Танюг добавя, че тримата български лекари са дошли да извършат медицински прегледи по покана на Културно-информационния център (КИЦ) на българското национално малцинство в Босилеград, а сръбските компетентни органи установили, че КИЦ не е упълномощен да организира медицински прегледи на населението, както и че прегледите са извършени без съгласие от министерството на здравеопазването или на Лекарската камара на Сърбия.", "date": "2017.11.16", "title": "Реакция! Сръбският втрешен министър за случая „Босилеград“: Не може да се държите в Сърбия както искате"}
{"url": "http://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%83%D0%BD%D0%B3%D0%B0%D1%80%D0%B8%D1%8F-%D1%81%D0%BA%D0%BE%D1%87%D0%B8-%D0%BD%D0%B0-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%E2%80%9E%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B8-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%BE%E2%80%9C-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%BA%D1%8A%D0%BC-%D0%BC-news705168.html", "text": "Унгарският министър на външните работи Петер Сиярто обвини американското правителство, че се намесва във вътрешните работи на страната му и предстоящата кампания за парламентарните избори чрез предложението си за финансиране на „обективни“ медии в Унгария, предаде Асошиайтед Прес, цитирани от Би Ти Ви. Миналата седмица Държавният департамент на САЩ призова унгарските медии, базирани извън столицата Будапеща, да кандидатстват за финансово подпомагане в програма на стойност 700 хил. долара. Една от обявените цели на програмата е „да бъде подобрено качеството на местните традиционни и онлайн медии, както и да бъде разширен достъпът до надеждна и безпристрастна информация“. Сиярто определи предложението като „шокиращо и необичайно“ за съюзници. Финансираните от американската страна проекти ще започнат да се изпълняват между май и юли 2018 г., а изборите в Унгария са през април. Унгарският премиер Виктор Орбан неведнъж е изразявал желание в унгарските медии, енергетика, банково дело и търговия да преобладава местна собственост. Само търговският сектор, доминиран от вериги като австрийската СПАР, френската „Ошан“ и германските „Лидл“ и „Алди“, продължава да е в чужди ръце.", "date": "2017.11.16", "title": "Външният министър  на Унгария скочи на САЩ заради „шокиращо и необичайно“ предложение към медиите в страната"}
{"url": "http://pik.bg/%D1%81%D1%8A%D0%B2%D0%B5%D1%82%D1%8A%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%BE%D0%BE%D0%BD-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D0%BD%D0%B5-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B0%D1%82%D0%B0%D0%BA%D0%B8--news705183.html", "text": "Съветът за сигурност на ООН ще гласува проекторезолюция, подготвена от САЩ, за продължаването с година на срока на международното разследване, опитващо се да установи кой стои зад химическите атаки, извършени по време на шестгодишната война в Сирия, предаде Франс Прес, цитирани от Фокус. След близо две седмици на преговори САЩ и Русия не успяха да преодолеят различията си и подготвиха отделни проекторезолюции за подновяване на мандата на Съвместния разследващ механизъм, който изследва извършените на сирийска територия атаки с токсичен газ. Очаква се Русия също да поиска гласуване по подготвената от нея резолюция. Вотът е насрочен за 20:00 часа по Гринуич, часове преди мандатът на механизма да изтече в полунощ. Засега остава неизвестно дали Русия ще наложи вето на документа.", "date": "2017.11.16", "title": "Съветът за сигурност на ООН ще гласува продължаване на разследването на химическите атаки в Сирия"}
{"url": "http://pik.bg/%D0%B8%D1%82%D0%B0%D0%BB%D0%B8%D1%8F-%D1%81%D0%B5-%D1%81%D0%B4%D0%BE%D0%B1%D0%B8-%D1%81-%D0%BE%D1%84%D0%B8%D1%86%D0%B8%D0%B0%D0%BB%D0%B5%D0%BD-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D1%85%D0%B8%D0%BC%D0%BD-news705185.html", "text": "Властите в Италия официално дадоха статут на национален химн на произведението „Братя Италия“, съобщава  La Repubblica. За това решение обявиха от комисията по конституционни въпроси към Сената на Италия. „Братя Италия“ се използва като химн на Италия от 71 години. През 1946 година съветът на министрите на Италия излиза с постановление, според което това произведение трябва временно да се използва като национален химн на Италия. От тогава именно „Братя Италия“ се изпълнява на всички официални мероприятия, въпреки че това произведение не е имало статута на официален национален химн на Италия.", "date": "2017.11.16", "title": "Италия се сдоби с официален държавен химн"}
{"url": "http://pik.bg/%D0%BD%D0%B0-%D0%BE%D1%81%D1%82%D1%80%D0%BE%D0%B2%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BC%D0%B5%D1%81%D1%82%D1%8F%D1%82-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B2-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-news705177.html", "text": "Българският премиер Бойко Борисов призова Брюксел да позволи на още балкански страни да се присъединят към Европейския съюз, докато блокът се готви за излизането на Великобритания, отбелязва Daily Express, цитиран от Фокус. След среща с италианския премиер Паоло Джентилони, Борисов призна наличието на опасения около бъдещето на блока след Брекзит и изрази надежда някои страни от Западните Балкани да бъдат приети в Общността. „По отношение на Брекзит, преговорите са тежки. Не съм оптимист. Не знам как ще завършат, затова предлагаме Балканите като алтернатива“, каза българският лидер. Западните Балкани включват Сърбия, Черна гора, Босна и Херцерговина, Косово, Македония и Албания. Всички те са кандидати за членство в Европейския съюз, посочва британското издание.", "date": "2017.11.16", "title": "На Острова: Балканите може да заместят Великобритания в Европейския съюз"}
{"url": "http://pik.bg/%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B5-%D1%84%D0%B0%D0%BA%D0%B5%D0%BB%D0%BD%D0%BE-%D1%88%D0%B5%D1%81%D1%82%D0%B2%D0%B8%D0%B5-%D1%81%D1%80%D0%B5%D1%89%D1%83-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D1%8F%D1%81%D0%BD%D0%B0%D1%82%D0%B0-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B0-%D0%BF%D0%B0%D1%80%D1%82%D0%B8%D1%8F-%D0%BD%D0%B0-%D1%81%D0%B2%D0%BE%D0%B1%D0%BE-news705184.html", "text": "Близо 3 000 души се включиха във факелно шествие в австрийската столица Виена снощи срещу влизането на дясната Австрийска партия на свободата (FPOE) в коалиционно правителство, съобщава РИА Новости, като се поозвава на информация от полицията на Виена. „Демонстрацията  протече мирно и без инциденти, които да доведат до намесата на полицейските сили“, се отбелязва в съобщението на органите на реда в „Туитър“. Австрйската дясна националистическа партия FPOE остана трета в последните парламентарни избори. От партията приеха поканата да участват в коалиция с победителите от последните избори от Австрийската народна партия в новото правителство на страната.", "date": "2017.11.16", "title": "Във Виена се проведе факелно шествие срещу влизането на дясната Австрийска партия на свободата в новото правителство"}
{"url": "http://pik.bg/%D0%BE%D1%82-%D0%BC%D0%BE%D1%81%D0%BA%D0%B2%D0%B0-%D1%81%D1%8A%D1%80%D0%B1%D0%B8%D1%8F-%D0%BF%D0%BE%D0%B3%D0%BB%D0%B5%D0%B6%D0%B4%D0%B0-%D0%B2%D1%81%D0%B5-%D0%BF%D0%BE-%D1%87%D0%B5%D1%81%D1%82%D0%BE-%D0%BA%D1%8A%D0%BC-%D0%BD%D0%B0%D1%82%D0%BE-news705208.html", "text": "Президентът на Сърбия Александър Вучич се срещна в Брюксел с генералния секретар на НАТО Йенс Столтенберг, съобщава Коммерсант, цитирани от Фокус. Междувременно в околностите на Белград започнаха съвместни учения между американската и сръбската армии. С това Белград се опитва да неутрализира подозренията, които се чуват в последно време, че политиката му клони към Москва. По информация на западни дипломатически източници, основни теми на преговорите между Вучич и Столтенберг са били сътрудничеството между Сърбия и НАТО, ситуацията в региона и отношенията между Белград и Москва. Въпреки че ръководството на Сърбия официално провъзгласи политика на военен неутралитет и уверява, че страната няма намерение да влиза в НАТО, нейните отношения с Алианса достигнаха доста високо ниво. Белград не само че предостави на военните на НАТО дипломатически статут на своя територия и правото на практически свободно придвижване, но и регулярно провежда военни учения с военни части на Алианса. Според експерти, за последните шест години Сърбия е участвала в 50 учения с военнослужещи на страни от НАТО, което е пет пъти повече, отколкото маневрите с руски военни, анализира изданието.", "date": "2017.11.16", "title": "От Москва: Сърбия поглежда все по-често към НАТО"}
{"url": "http://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B4%D0%B8%D0%BB%D1%8A%D1%80%D1%8A%D1%82-%D1%80%D0%BE%D0%B1%D0%B8-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D0%BD-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BD%D0%B0%D1%80%D0%BA%D0%BE%D1%81%D0%B4%D0%B5%D0%BB%D0%BA%D0%B0-news705215.html", "text": "По време на наркосделка в Перник е гръмнат дилърът Роберт Величков, пише столичен всекидневник. Според слуховете в миньорския град въпреки крехката си възраст 25-годишният младеж е заемал ръководно място в бандата на Сашо Печения, сочен за наследник на покойния главорез Васил Арарски - Райко Кръвта. В началото на лятото бандата на \"Килърите 3\", поета след смъртта на Райко Кръвта от баща му Васил Василев - Бай Васо, бе пратена задълго зад решетките от Специализирания съд. \"След суровите присъди в Перник започна преразпределение на наркопазара. Появиха се и дилъри от София, които се опитват да завземат територии и в миньорския град\", сочат данни на ченгетата. Именно преразпределение на наркотеритории е и основната версия, по която работят разследващите на показния разстрел на Роберт Величков. Младежът е покосен смъртоносно пред култовото кафене \"Малибу\", намиращо се на стотина метра от полицията в миньорския град, докато върти \"бизнес\" с дрога с криминално проявен авер, разкриват криминалисти. Показният разстрел се разиграва около 03.00 часа сутринта в сряда. Роберт и неговият приятел пиели кафе пред нонстопа и обсъждали бъдещи бизнес планове, когато внезапно са атакувани от двама въоръжени мъже. Нападателите откриват стрелба. Роби е уцелен във врата и се строполява мъртъв след първите изстрели. Аверът му хуква да бяга, но се препъва и пада на земята. Успява да се изправи и да се покрие в тъмната уличка между кафенето и местна дюнерджийница. Според свидетели единият от нападателите го застига и започва яростно да го бие и псува, но го оставя жив.", "date": "2017.11.16", "title": "НОВИ РАЗКРИТИЯ! Дилърът Роби разстрелян по време на наркосделка"}
{"url": "http://pik.bg/%D0%BE%D1%82-%D0%B1%D1%81%D0%BF-%D0%B2%D0%BD%D0%B0%D1%81%D1%8F%D1%82-%D0%B8%D1%81%D0%BA%D0%B0%D0%BD%D0%B5%D1%82%D0%BE-%D1%81%D0%B8-%D0%B7%D0%B0-%D1%81%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8%D1%8F-%D1%88%D0%B5%D1%84-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-news705209.html", "text": "БСП внася искането си за оставка на парламентарния председател Димитър Главчев, съобщи Нова телевизия. За него са необходими 48 подписа, с които левицата разполага. От ДПС обявиха, че ще подкрепят оставката при гласуването, но не се знае дали ще участват в самата подписка. Това е второ искане за оставка на Димитър Главчев за по-малко от година. Първия път той оцеля на поста с 4 гласа преднина. БСП поиска главата на Главчев след скандала от вчера, при който той отне думата на Корнелия Нинова и я отстрани от залата.", "date": "2017.11.16", "title": "От БСП внасят искането си за сваляне на парламентарния шеф Димитър Главчев"}
{"url": "http://pik.bg/%D0%BD%D0%B0-%D1%82%D1%8A%D1%80%D0%B3-%D0%B2-%D0%BB%D0%BE%D0%BD%D0%B4%D0%BE%D0%BD-%D0%B1%D0%B5-%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%BE-%D0%BF%D1%8A%D1%80%D0%B2%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%E2%80%9E%D1%85%D0%B0%D1%80%D0%B8-%D0%BF%D0%BE%D1%82%D1%8A%D1%80-%D0%B8-%D1%84%D0%B8%D0%BB%D0%BE%D1%81%D0%BE%D1%84%D1%81%D0%BA%D0%B8%D1%8F%D1%82-%D0%BA%D0%B0%D0%BC%D1%8A%D0%BA%E2%80%9C-%D0%B7%D0%B0-106--news705194.html", "text": "Първото издание на книгата „Хари Потър и философският камък“ бе продадено на търг в Лондон за 106 000 паунда (140 000 долара), съобщава РИА Новости, като се позовава на информация от сайта на аукционната къща Bonhams. Отбелязва се, че издадената през 1997 година книга е с автограф с посвещение от авторката Джоан Роулинг. „27.07.97. За Мира, Дони, Настася и Кая с голяма любов от Джо“, се посочва в посвещението. Не се отбелязва, кой е новият собственик на книгата. Серията от романи за Хари Потър на Джоан Роулинг, които излязоха на книжния пазар между 1997 и 2007 година, е иззадена в общ тираж от 400 милиона екземляра и е преведена на 65 езика.", "date": "2017.11.16", "title": "На търг! В Лондон бе продадено първото издание на „Хари Потър и философският камък“ за 106 000 паунда"}
{"url": "http://pik.bg/%D1%82%D1%80%D0%B8-%D0%B4%D0%B5%D1%86%D0%B0-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B0-%D0%BE%D1%89%D0%B5-48-%D0%B4%D1%83%D1%88%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-news705211.html", "text": "Трима ученици загинаха а други 48 души са получили различни наранявания в резултат на пътен инцидент с екскурзионен автобус в провинция Накхонрачасим в североизточната част на Тайланд, съобщи ТАСС,позовавайки се на информация на местната полиция. Трагедията се е разиграла в сряда вечер, уточняват от полицията. По предварителни данни, пикап засякъл автобус с ученици, техни родители и учители, което довело до удар. Автобусът излетял от пътя и се преобърнал. Всички ранени – деца от начални класове и възрастни, са били откарани в близката болница.", "date": "2017.11.16", "title": "Три деца са загинали, а още 48 души са ранени при пътен инцидент в Тайланд"}
{"url": "http://pik.bg/%D0%B2%D0%B8%D0%BA%D1%82%D0%BE%D1%80-%D0%BD%D0%B8%D0%BA%D0%BE%D0%BB%D0%B0%D0%B5%D0%B2-%D0%B7%D0%B0%D0%B1%D0%B0%D0%B2%D0%BB%D1%8F%D0%B2%D0%B0-%D0%B5%D1%84%D0%B8%D1%80%D0%B0-%D1%81-%D0%B2%D0%B8%D1%86-%D0%B7%D0%B0-%D0%B1%D0%BB%D0%BE%D0%BD%D0%B4%D0%B8%D0%BD%D0%BA%D0%B8%D1%82%D0%B5-news705218.html", "text": "Водещият на сутрешния блок на Нова телевизия Виктор Николаев реши да покаже чувството си за хумор и да разведри обстановката в ефира с виц за блондинките. \"Знаете ли как забавляват една блондинка. Дават й едно листче, на което от двете страни е написано \"обърни\", пошегува се журналистът.", "date": "2017.11.16", "title": "Виктор Николаев забавлява ефира с виц за блондинките"}
{"url": "http://pik.bg/%D0%BA%D1%80%D0%B0%D0%B9%D0%BD%D0%B8%D1%8F%D1%82-%D1%81%D1%80%D0%BE%D0%BA-%D0%B7%D0%B0-%D0%BF%D0%BE%D1%81%D1%82%D0%B8%D0%B3%D0%B0%D0%BD%D0%B5-%D0%BD%D0%B0-%D1%81%D1%8A%D0%B3%D0%BB%D0%B0%D1%81%D0%B8%D0%B5-%D0%BC%D0%B5%D0%B6%D0%B4%D1%83-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B7%D0%B0-%D1%84%D0%BE%D1%80%D0%BC%D0%B8%D1%80%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B2--news705212.html", "text": "Изтича крайният срок за германските партии да постигнат съгласие за формиране на ново правителство Крайният срок за германските партии за постигане на съгласие за формиране на ново правителство, оглавявано от канцлера Ангела Меркел, изтича днес, предаде Франс Прес, цитирани от Фокус. Ако партиите не успеят да намерят съгласие по ключовите въпроси, може да се наложи провеждането на нови избори. Очаква се днес след седмици на тежки преговори Християн-демократическият съюз(ХДС) на Меркел, Свободните демократи (FDP) и „Зелените“ да обявят дали са сближили достатъчно позициите си, за да започнат формални коалиционни преговори. Партиите, разделяни от разногласия по много въпроси, от бежанците до политиката за климата и реформите в Европейския съюз, започнаха консултации след неубедителните резултати от парламентарните избори, на които Меркел загуби подкрепа от милиони гласоподаватели, привлечени от крайно дясното движение Алтернатива за Германия. Меркел, която се надява на четвърти мандат на канцлерския пост, даде срок на партиите до 16 ноември за постигне на принципно съгласие за формиране на ново правителство, което трябва да се случи до края на годината.", "date": "2017.11.16", "title": "Крайният срок за постигане на съгласие между партиите за формиране на ново правителство в Германия изтича"}
{"url": "http://pik.bg/%D1%83%D0%B6%D0%B0%D1%81-%D0%BC%D0%B5%D1%82%D0%B5%D0%BE%D1%80%D0%BE%D0%BB%D0%BE%D0%B7%D0%B8%D1%82%D0%B5-%D0%BE%D1%87%D0%B0%D0%BA%D0%B2%D0%B0%D1%82-%D0%BE%D1%89%D0%B5-%D0%B2%D0%B0%D0%BB%D0%B5%D0%B6%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%BF%D1%80%D0%B5%D0%B7-%D1%83%D0%B8%D0%BA%D0%B5%D0%BD%D0%B4%D0%B0-news705213.html", "text": "Буря над Средиземно море ще донесе още валежи в Гърция през уикенда, съобщава на сайта си AccuWeather, цитиран от Фокус. Продължаващите от вторник валежи причиниха смъртоносни наводнения и свлачища. Околностите на Атина са най-тежко засегнати, властите съобщиха за най-малко 15 загинали. Синоптиците очакват дъждът да продължи до края на седмицата, във връзка с което предупреждават за риск от нови наводнения и свлачища. До събота се очаква да паднат средно между 50 и 100 мм валежи, като на места валежите могат да надхвърлят 200 мм. Условията ще започнат да се подобряват едва в неделя, когато бурята ще се измести към територията на Западна Турция. В източната част на Гърция може да има още превалявания, но те няма да са съществени.", "date": "2017.11.16", "title": "Ужас! Метеоролозите очакват още валежи в Гърция през уикенда"}
{"url": "http://pik.bg/%D0%BF%D0%B5%D1%82%D1%80%D0%BE%D0%BB-%D0%B3%D0%B5%D0%B9%D1%82-%D1%80%D0%B5%D0%B2%D0%B8%D0%B7%D0%BE%D1%80%D0%BE-%D1%81-%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE%D1%82%D0%BE-%D0%B3%D0%BE%D1%80%D0%B8%D0%B2%D0%BE-%D1%83-%D0%BD%D0%B0%D1%81-%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D1%80%D0%B0%D0%B7%D0%BF%D0%B8%D1%82%D0%B2%D0%B0-news705224.html", "text": "Всеки трети литър гориво, който зареждаме, е нелегален. За него не се плаща акциз и държавaта не получава приходи. Това гориво не е от големите легитимни бензиностанции, а от всички нерегламентирани колонки по цялата страна. Това заяви пред Нова телевизия депутатът Емил Димитров-Ревизоро. Припомняме, че той е председател на парламентарната комисия за наблюдение на приходните агенции и борба със сивата икономика и контрабандата. \"Ние питаме какво става с всички тези кораби с гориво, които се разтоварват на пристанището във Варна. Само за тази година са 54 кораба и ние ще питаме какво става. За това днес ще говорим с главния прокурор Сотир Цацаров, който ще дойде в Народното събрание\", обясни той. \"Ще обсъждаме две теми с главния прокурор - горивата и лекарствата\", каза още народният представител. \"Единственият ми проблем с Веселин Марешки е, че откакто дойде в София рейтингът на парламента падна. До сега не съм видял нито един акт на НАП и Митниците да е приключил срещу Веселин Марешки. Да не вземе да се окаже, че този човек е най-добрият в България\", разкри Емил Димитров. \"Премиерът и главният прокурор са единствените двама души, които могат да се справят в борбата с нелегалното гориво. Главният прокурор може да пита защо институциите не работят, а премиерът може да ги накара да работят\", заключи Ревизоро.", "date": "2017.11.16", "title": "ПЕТРОЛ ГЕЙТ! Ревизоро с нови разкрития за нелегалното гориво у нас! Ето за какво ще разпитва главния прокурор в парламента"}
{"url": "http://pik.bg/%D0%B1%D1%81%D0%BF-%D0%B2%D0%BB%D0%B8%D0%B7%D0%B0-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D1%81%D0%B0%D0%BC%D0%BE-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B3%D0%BB%D0%B0%D0%B2%D1%87%D0%B5%D0%B2-news705243.html", "text": "БСП ще саботира заседанията на парламента, докато Димитър Главчев е негов председател. Това стана ясно след заседанието на парламентарната група на социалистите. Те провалиха първите два опита за старт на заседанието. Червените обявиха пред ПИК, че ще влязат в пленарната зала единствено утре, когато ще се обсъжда оставката на Главчев, за която депутатите от БСП вече внесоха подписка-. Кворумът днес се провали на два пъти и заради това, че депутатите от ДПС също напуснаха пленарната зала. Според лидера им Мустафа Карадайъ обячи, че техния мотив е присъствието на националистите в управлението. Тъй или иначе заседанията на Народното събрания стават проблематични оттук нататък, ако парламентарните групи на двете партии изпълнят заканите си. Главчев обяви, че намалява наказанието на Антон Кутев от изгонване от две заседания на Народното събрание на едно, което означава, че червеният депутат може да влезе днес в пленарната зала, но нито един от социалистите не го направи.", "date": "2017.11.16", "title": "БСП влиза в парламента само за оставката на Главчев"}
{"url": "http://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B7%D0%BB%D0%B0%D1%82%D0%BD%D0%BE-%D0%BB%D0%B8%D1%81%D1%82%D0%BE-%D0%BE%D1%82-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D0%BD%D0%B0-%D0%BD%D0%B0%D0%BF%D0%BE%D0%BB%D0%B5%D0%BE%D0%BD-news705231.html", "text": "Златно лаврово листо, което е било част от короната на френския император Наполеон Бонапарт, ще бъде предложено на търг в неделя в околностите на Париж, съобщава Ройтерс. Малката 10-грамова декорация би струвала по-малко от 500 долара заради златното си съдържание. Но тя е предложена на аукцион, който да й намери купувач на около 300 пъти по-висока цена. Според организатора на търга Жан-Пиер Озна ценността на лота не се измерва в грамажа злато - тук натежава историята. Наполеон сам се коронясва за император в катедралата \"Света Богородица\" през 1804 година. В разрез с традицията той сам си полага на главата издържания в римски стил златен лавров венец, въпреки че на церемонията присъства папа Пий VII. За оправдание Наполеон изтъкнал, че той дължал авторитета на самия себе си, а не на Господ. Листото, предлагано на търг, никога не стигнало до церемонията. Преди коронацията Наполеон се оплакал, че короната е прекалено тежка, като заповядал на ювелира, който я изготвил, Мартен-Гийом Биене, да премахне шест от златните листа. Впоследствие всяка една от шестте дъщери на Биене получила по едно от тях. Короната на Наполеон, вдъхновена от лавровия венец на римския император Юлий Цезар, била украсена с над 50 златни листа. През 1819 тя била претопена. Очаква се запазеното листо да бъде продадено на цена 100-150 хиляди евро на търга във Фонтенбло близо до Париж.", "date": "2017.11.16", "title": "Продават златно листо от короната на Наполеон"}
{"url": "http://pik.bg/%D0%BE%D1%82%D0%B8%D0%B4%D0%B5-%D1%81%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D0%B8-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB-%D0%BD%D0%B0-%D0%BF%D1%8A%D1%80%D0%B2%D0%B0-%D1%87%D0%B0%D1%81%D1%82%D0%BD%D0%B0-%D0%BC%D0%B8%D0%BB%D0%B8%D1%86%D0%B8%D1%8F-%D0%BE%D0%BD%D0%B8%D0%BA-%D0%BA%D0%B0%D0%BB%D1%83%D1%81%D1%82%D1%8F%D0%BD-news705234.html", "text": "На 68-годишна възраст, след продължителна борба с тежко сърдечно заболяване, си отиде една от знаковите фигури на разузнаването, политиката и духовните учения в Бургас - Оник Калустян. Оник Калустян е работил в Държавна сигурност до самото й закриване - по линия на турската дипломация. През 1995 г. той бе зрелищно арестуван като началник на службата за сигурност в РДВР Стара Загора - за шпионаж и държавна измяна. Срещу него бяха повдигнати тежки обвинения - за това, че предал секретни документи от ДЗУ-Стара Загора на турското разузнаване МИТ. Разузнавачът предстоя в старозагорския арест, а след това и в пловдивския затвор 556 дни, докато Военноапелативният съд го оправда по всички обвинения. Малко известен факт е, че бившето тайно ченге е основният идеолог и създател на Първа частна милиция, която бе оглавена от експолицая Георги Николов - Мечката, екзекутиран демонстративно през 1995 г., съобщава още \"Флагман\". Името на Калустян се свързва още и с разследването на най-големите атентати по време на Възродителния процес - като убийството на турски дипломат в бургаския жк \"Изгрев\", както и издирването на участниците в терористичния акт на гара \"Буново\". Калустян е бил и част от две тайни операции, които са предотвратили сериозен атентат на българско летище и известен летен курорт. Фамилия Калустян е сред авторитетите на бургаския елит. Покойният вече разузнавач никога не се е отмятал от своите в БСП, но и винаги е отказвал участие във вътрешните интриги на партията. През последните 10 години той предпочиташе усамотението и контакт само с най-близки хора - братя от Ордена на рицарите тамплиери на Йерусалим, където изпълняваше висока офицерска длъжност. Въпреки скромните си финансови възможности Оник Калустян в продължение на 20 години бе съорганизатор в лично качество на турнира по културизъм \"Мечката\" заедно с друга знакови фигура в Бургас - Румен Желев, съратник на Георги Николов - Мечката. Погребението ще бъде днес в 14:00 ч. в Ритуалната зала на Гробищния комплекс в Бургас.", "date": "2017.11.16", "title": "Отиде си легендарният разузнавач и основател на Първа частна милиция Оник Калустян"}
{"url": "http://pik.bg/%D0%B1%D0%B8%D1%81%D0%B5%D1%80-%D0%BD%D0%B0-%D0%B4%D0%B5%D0%BD%D1%8F-%D1%88%D0%B5%D0%B3%D0%B0%D0%B4%D0%B6%D0%B8%D1%8F%D1%82%D0%B0-%D0%B3%D0%BB%D0%B0%D0%B2%D1%87%D0%B5%D0%B2-%D0%B2%D0%B7%D1%80%D0%B8%D0%B2%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B5-%D1%82%D1%83%D0%BA-news705245.html", "text": "Насред скандали и крамоли председателят на парламента Димитър Главчев пусна шега, която разсея поне за миг черните облаци над институцията. \"Корнелия Нинова - тук\", каза той от трибуната, докато правеше поименна проверка. Залата избухна или поне тези, които бяха вътре - депутати от ГЕРБ, \"Обединени патриоти\" и \"Воля\". \"Няма я, разбира се\", усмихна се Главчев към ръкопляскащата аудитория. На Главчев обаче хич не му е до шеги и закачки, защото от сутринта не спира да брои - има ли кворум или не. Сутринта мина от третия опит, преди малко оцеля и при поименното преброяване. Като в култовия филм \"Преброяване на дивите зайци\" Главчев брои ли, брои, докато БСП и ДПС напират за оставката му .", "date": "2017.11.16", "title": "БИСЕР НА ДЕНЯ! Шегаджията Главчев взриви парламента: Корнелия Нинова е тук! "}
{"url": "http://pik.bg/%D0%BF%D0%BE%D0%B7%D0%BE%D1%80-%D1%82%D0%BE%D0%BC%D0%B0-%D0%B1%D0%B5%D0%BB%D0%B5%D0%B2-%D1%80%D0%B5%D0%B2%D0%B5-%D0%B8-%D0%BE%D0%B6%D0%B0%D0%BB%D0%B2%D0%B0-%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B8%D1%8F-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-news705254.html", "text": "Екологът Тома Белев защитава обвиняемия бизнесмен Иво Прокопиев. Той написа във фейсбук: \"Прокопиев щели да го опандизят - бил отчел повече доходи отколкото имал. Правилноо, нормалните и честни бизнесмени придобиват бизнес за десетки милиони с една депутатска заплата, той ще ми отчита в повече доходи, затвор за таквиз\". Това за пореден път показва, че са от един кръг. Зелените и Иво Прокопиев получават пари от \"Америка за България\" и американските фондове на Сорос. Много често еко неправителствените организации получават пари по различни програми. Те плащат на сайтовете на Прокопиев - Капитал и Дневник за рекламни и информационни кампании. Кликата разчита само да дои еко програми.", "date": "2017.11.16", "title": "ПОЗОР! Тома Белев реве и ожалва обвиняемия Прокопиев"}
{"url": "http://pik.bg/%D0%BD%D0%B0%D0%BF%D1%80%D0%B0%D0%B2%D0%B5%D1%82%D0%B5-%D1%82%D0%BE%D0%B2%D0%B0-%D0%B7%D0%B0-%D0%B4%D0%B0-%D0%B2%D0%B8-%D0%B4%D0%B0%D0%B4%D0%B5-%D0%B1%D0%BE%D0%B3-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE-news705232.html", "text": "„Препоръчва се да се опече хляб, да го ядете сами и да нагостите гости. Може да се пие вино. Виното трябва задължително да е червено, затоплено с подправки и с мед - греяно вино. Ако не се употреби в този ден вино, значи показвате неуважение към Твореца“, предупреждава астрологът. Първият слънчев ден е свързан с Твореца на нашия свят, с творчеството, радостта, тържествеността, с усещането за личната ни мисия. Покровителствани са всички, които са стигнали до духовните учения и религията. Утрото и денят трябва да се посветят на работа, пише астрологът Ивелина Пенчева в новия си хороскоп. Това време се счита за делово време, трябва да се поемат повече отговорности, добавя тя. „Добре е да правите планове за предстоящия слънчев месец. Ще им върви само на оптимистите, не и на тези, които са депресирани и унили. Този ден е благоприятен само за тези, които постигат всичко сами в живота си, както и за тези, които водят хората - Учители, лидери, началници. Тези, които действат поединично, ги очаква неочаквана помощ. Всички дела ще се перспективни, ако сериозно сте се захванали с тях“, уверява астрологът. „Всички инициативи на този ден са много активни и сериозни и към тях трябва да се подхожда не като към забавление, а като към много сериозни начинания. Те ще бъдат перспективни само, когато се предприемат сериозно и за дълго време. Ако се съмнявате в нещо в този ден - по-добре не го започвайте, нещата могат да се провалят“, предупреждава Ивелина Пенчева. „В 1-я слънчев ден е добре да се хвърлят малки монети на кръстопът, за да ви даде Бог богатство или да дадете нещо на първия срещнат просяк. Да се проветряват повече помещенията, да се държат отворени прозорците, да влиза вятър е добре. Прекрасно е да се занимавате с изчистване на организма си – вътрешно и външно. В светлата част на денонощието се постарайте по-малко да имате съприкосновение с водата, да не я разливате“, съветва астрологът. „След залез слънце е полезно да си направите парна баня и да се изкъпете. Освобождаване на тялото от наднорменото тегло - началото на цикъл на диети, гладуване. Това е един от най-добрите дни за рязане на нокти и подстригване“, добавя тя. „В никакъв случай не се поддавайте на унинието и депресията. Никакви авантюри не се препоръчват. Не прекарвайте деня в уединение, отделени от другите хора. В този ден не е добре да се проявява алчност, ако ви поискат нещо - по-добре е да го дадете. Бъдете щедри и великодушни“, съветва Ивелина Пенчева. Според нея вечерта е време за веселие и отдих. „Черният, сивите и тъмни цветове в този ден са забранени. Добре е да се облечете в нови дрехи, но да не се купуват. Подбирайте светли и ярки тонове. Препоръчва се повече блясък. Избягвайте мрачните и тъмни цветове, както и носенето на гранат“, съветва Ивелина Пенчева. „Добре е да имате ярки сънища. Празненства – знак за богатство и помощ. Огън – знак за „изгаряне” на всички врагове. Да бъдете гладни или кошмари е знак за бедност и страдания“, добавя астрологът.", "date": "2017.11.16", "title": "Направете това, за да ви даде Бог богатство!"}
{"url": "http://pik.bg/%D0%B1%D1%83%D0%BC-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%B8-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-news705236.html", "text": "Възрастен мъж от Видин стана жертва на измама по телефона. Това е третият подобен случай в областта за по-малко от десет дни, съобщава БНТ. И тримата измамени били подведени от престъпниците, че помагат за разкриване на телефонни измами. Потърпевшите са изгубили различни суми пари, а възрастна жена разбрала, че е жертва на престъпление едва когато отишла да потърси в полицията парите си. Директорът на ОД на МВР – Видин старши комисар Янко Янколов обясни, че тази година повечето от измамниците се представят на хората за полицейски служители и искат от тях съдействие с финансови средства за полицейска операция с цел подпомагане и задържане впоследствие на извършителите. Престъпниците не познават жертвите си, но в разговорите са убедителни. Престъпленията трудно се разкриват, защото измамниците не допускат срещи с жертвите. „Измамниците дават нареждане на хората да слагат парите по хладилници, да ги хвърлят от тераси. Стигаме до мулетата и след това ги докладваме в прокуратурата“, добавя Янколов. МВР призовава възрастите хора да не се доверяват на непознати.", "date": "2017.11.16", "title": "Бум на телефонните измами във Видинско"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D1%81%D0%BE%D1%84%D0%B8%D1%8F-%D0%BA%D0%B0%D1%80%D0%B0%D1%82-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B0%D0%B2%D1%81%D1%82%D1%80%D0%B8%D0%B9%D1%81%D0%BA%D0%B8-%D0%BF%D0%B8%D0%BB%D0%BE%D1%82-%D1%81-%D1%80%D0%B0%D0%BD%D0%B0-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-news705252.html", "text": "Австрийски пилот пострада при оглед на самолет на Летище София, предава Нова телевизия. Около 08:00 часа сутринта в Спешното отделение на УМБАЛ „Св.Анна” София е приет австрийски пилот, с повърхностна рана на главата, съобщават от лечебното заведение. Пациентът не е губил съзнание и няма счупвания. Раната е обработена и той е изписан без да има нужда от хоспитализация.", "date": "2017.11.16", "title": "Инцидент на Летище София! Карат по спешност в болница австрийски пилот с рана в главата"}
{"url": "http://pik.bg/%D0%B8%D1%81%D0%BA%D0%B0%D1%82-%D0%BF%D0%BE-%D1%81%D1%82%D1%80%D0%BE%D0%B3%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D0%BF%D1%83%D1%88%D0%B5%D0%BD%D0%B5%D1%82%D0%BE-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0-news705240.html", "text": "По-строги мерки срещу пушенето в заведенията. Това предлага Министерството на здравеопазването. Едно от предложенията за затягане на контрола е глобите да бъдат налагани на управителя на заведението, който се намира в момента в обекта, а не на собственика . Друга идея е заведенията да могат да бъдат затваряни , ако в тях е установено нарушение повече от два пъти. Ако новите промени влязат в сила в контрола ще се включат и МВР, и БАБХ. Глобите за заведенията започват от 100 и могат да стигнат до 10 000 лева. Често обаче наложените на заведенията актове отпадат в съда, защото се налагат на собственика на обекта, дори той да не е на място. Глобите за клиентите на заведенията стигат до 500 лева, но и там събираемостта е ниска. В същото време според различни проучвания между 35 и 40% от българите пушат. Затова от асоциация „България без дим” започват кампания - да откажем цигарите за ден, а спестените пари да отидат за благотворителност.", "date": "2017.11.16", "title": "Искат по-строги мерки за пушенето в заведенията"}
{"url": "http://pik.bg/%D1%82%D1%80%D0%B0%D0%BC%D0%B2%D0%B0%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D1%85%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%BA%D0%B0%D1%80%D0%B0%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news705258.html", "text": "Два трамвая са се ударили на пл. „Македония“, съобщава СДВР. Сигналът е подаден към 6.40 часа тази сутрин. Двата трамвая са се движили един зад друг. Трима души са били откарани за преглед в болнично заведение, но са освободени.", "date": "2017.11.16", "title": "Трамваи катастрофираха в центъра на София, карат пострадали в болница"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B1%D1%81%D0%BF-%D1%80%D1%83%D0%BC%D0%B5%D0%BD-%D0%B3%D0%B5%D1%87%D0%B5%D0%B2-%D0%B3%D0%B5%D1%80%D0%B1-%D0%B2%D0%B8%D1%81%D0%B8-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news705253.html", "text": "Депутатът от БСП Румен Гечев обясни ексклузивно пред ПИК TV мотивите на червените депутати, с които бойкотират работата на парламента и искат оставката на председателя на Народното събрание Димитър Главчев. Корнелия Нинова не е обидила никой. Поведението и реакцията на Димитър Главчев бяха непремерени. Взехме решение да не влизаме в пленарната зала, докато оставката му не бъде приета. Простата аритметика показва, че ГЕРБ не може да изкара така дълго време. Кворумът виси на косъм, а нашият отказ да влизаме в зала означава, че нито един депутат на ГЕРБ не трябва да напуска парламента, за да могат да събират кворум. Нашата реакция е съвсем естествена, след като председателят на Народното събрание прекъсна декларацията на лидера ни. Нашата реакция беше съвсем спонтанна. Излизането на ДПС от пленарна зала е тяхно решение. Те имат това демократично право. В България не си спазваме законите. Ако следствието, прокуратурата и съда 25 години не са правили нищо за приватизацията, как сега, 25 години по-късно, с тези промени в Конституцията те ще си свършат работата? Чуждите инвестиции и сега са на критично ниво, какво остава, ако сега тръгнат да се гонят всички приватизационни договори, както искат от ГЕРБ. Ще гоним на босия цървулите. Разговорите между двете партии (б.а. ГЕРБ и БСП) за приватизацията ще продължат, след като г-н Главчев си подаде оставката. Защото ГЕРБ няма да може да продължи да събира кворум. Не трябва да плашим хората с европредседателството. Да си сменят председателя на парламента и тогава се връщаме и си работим в пленарната зала. Нашите депутати ще издържат финансово, въпреки че няма да са в пленарна зала. Според правилника те ще получат 1/3 от заплатите си. Ние искаме да защитим честта на партията и нашия лидер и това че ще получим няколко лева по-малко не ни плаши.", "date": "2017.11.16", "title": "САМО В ПИК TV! Депутатът от БСП Румен Гечев: ГЕРБ виси на косъм! (ОБНОВЕНА)"}
{"url": "http://pik.bg/%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D1%82%D1%80%D0%BE%D0%B8-%D0%BD%D0%B0-%D0%BF%D1%8A%D0%BF%D0%B0-%D0%BD%D0%B0-%D0%BD%D0%B5%D1%81%D0%B5%D0%B1%D1%8A%D1%80-news705277.html", "text": "Общинският съвет в Несебър прие изменение на Подробния устройствен план, с което се обособява нов парцел в зоната зад х-л Мелницата. Там ще бъдат построени редица обществено полезни сгради - туристически информационен център, църква, параклис, статуя, училище, спортна зала, подземен паркинг, озеленяване, археология и експозиция, информира melnicata.com.", "date": "2017.11.16", "title": "Вижте какво ще се строи на пъпа на Несебър"}
{"url": "http://pik.bg/%D0%BA%D0%B0%D0%BA-%D1%89%D0%B5-%D0%B7%D0%B0%D0%B2%D1%8A%D1%80%D1%88%D0%B8-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B7%D0%B0-%D1%80%D0%B0%D0%B7%D0%BB%D0%B8%D1%87%D0%BD%D0%B8%D1%82%D0%B5-%D0%B7%D0%BE%D0%B4%D0%B8%D0%B8---%D0%BF%D1%8A%D0%BB%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%B4%D0%B5%D0%BA%D0%B5%D0%BC%D0%B2%D1%80%D0%B8-news705083.html", "text": "През декември във вашия живот властва емоцията. Знаете какво искате, но сте ограничени от ретроградното движение на Меркурий, започващо на 3 декември и продължаващо до 23 декември. Бъдете отговорни и не рискувайте да градите мечти за финансиране от ваша страна или на вашия бизнес от нови партньори през тези дни, защото провалът в края на годината може да се окаже с необратими последици и да се отрази на цялата следваща година. Умеете да се задълбочавате в работата си и да следвате неотклонно задачите си, но завършете вече започнатите. Съобразявайте се с хората от обкръжението си, ако не искате да ви пречат. Съветвам ви да сте по-въздьржани и да се научите на умереност в желанията и действията си. Не се обвързвайте в нови делови отношения. Анализирайте без емоция причината за недоразуменията с вашите близки. Не бъдете несговорчиви, ако ви молят да отидете на ресторант. По-добре е ресторант, вместо да идват у вас неприятни гости или нахални роднини. Ще проявявате чувствителност, но и нетипична за вас резервираност при изява на чувствата си. В състояние сте да предприемете промени, които няма да изчезнат без следа и през следващите месеци от годината. Не се изненадвайте, ако непрекъснато се срещате с хора, които са ваши кармични врагове, но сте допуснали да се разделите с взаимно наранени чувства от срещите ви в минали прераждания. От вас зависи да посрещнете изпълнени с доволство Новата 2018 година. Декември помага на начинанията, но има едно препятствие - Меркурий е ретрограден от 3 до 23 декември. Шансът да поставите тяхното начало е или 1 и 2 декември, или между двата празника в края на годината. Внимавайте да не се провалите, като допуснете обостряне на създадените отношения. Бъдете компромисни, за да съхраните деловите си партньорство и избегнете загуби. Обичате да се изразявате прямо и заради вашата откровеност рискувате да си спечелите врагове в последния месец на годината. Обикновено се вслушвате в чуждото мнение, но винаги сте убедени в правотата си и предпочитате на края да бъде прието вашето искане. Предложенията за повишаване на квалификацията ви са свързани с бъдещо материално поощрение, затова е добре да ги приемете, защото ретроградният Меркурий не блокира обучението. Лесно хлътвате в интимни връзки, а после ви е трудно да се измъкнете от тях, Винаги остава нещо недоизказано и недоизчистено, което може да ви донесе разочарования в  брака и в личния живот. Преценявайте правилно кого допускате в живота и ще се радвате на отлични отношения и добро здраве. Посрещнете спокойни Новата 2018 година. Меркурий е ретрограден в периода 3-23 декември, но ви позволява да създадете нови приятелства и делови партньорства, да прекратите тези, които ви натоварват, да обогатите средата си или пък изцяло да я смените, въпреки че тази крачка може да ви лиши от подкрепата на влиятелни хора. Бъдете мнителни. Пазете се от ласкатели, за да не бъдете използвани. Рискувате да загубите както доброто си настроение, така и доверието си в хората, ако претърпите такива разочарования. Бъдете по-гъвкави и в колегиалните си взаимоотношения, за да не сътворите хранителна среда за конфликти и провали. Ще бъдете заети със своето собствено его и ще градите самочуствието си, като се натоварвате със задачи, които обаче не сте в състояние да изпълните. Не мислете единствено за личните си интереси, за да не се провалите в последния месец от падината. Не бива и да изневерявате, защото може да се окажете впримчени в отношения, които да изсмукват пари от семейния ви бюджет и да съсипят отношенията ви. Подредете дните, задачите си и така планирайте делата си, че да не си губите времето и да не се разпилявате в уж интересни и перспективни, но безсмислени занимания. Не се отказвайте от полезните промени, дори и ако са свързани с неочаквани по-натоварващи задължения. Хармоничните отношения в личен план са обещание, че въпреки напрежението през целия месец  ще посрещнете доволни от постигнатото през Новата 2018  година. Трудностите през този месец са знак да намалите темпото, защото Меркурий е ретрограден от 3 до 23 декември и ви забранява както начинанията, така и промените, свързани с работата и инвестициите. Необходимо е да осъзнаете грешките си и да заживеете в съзвучие с Вселенските закони, постигайки равновесие между материалната и духовната си същност, за да намерите своето вярно място, ако все още се лутате и го търсите. Използвайте дните на пасивност и рутинна работа за тази цел. Месецът не е добър за начинания, но инатът ви, целящ да ги осъществите, и вашата привързаност може да ви изненадат със сериозни и продължителни неприятности и парични загуби. Изнервяте се, че няма как да завършите започнатото, ако няма и кой да поеме работата и да ви помогне, но всъщност и околните са подвластни на изискванията на Меркурий. Ако имате намерение да направите крачката към нещо ново, сторете го между Коледните и Новогодишните празници, като се договорите, но подпишете споразуменията в началото на следващата година. От вас зависи дали ще посрещнете горди от постигнатото Новата 2018 година. През декември ще се изявите като индивидуалисти, нищо изненадващо, защото вие никога не се съобразявате с установените порядки. Грози ви опасността в личен и делови план да ви бъде вменена несъществуваща вина. Във ваша полза е да се вслушвате в съветите, които ще ви бъдат полезни в следващите месеци. Ако се занимавате с частен бизнес, ви предупреждавам да страните от непочтените начини да печелите пари, за да не търпите загуби и проблеми със закона. Необходимо ви е да засилите чувството си за прозорливост и за самосъхранение. Поднесете идеите си и очаквайте заради вашата добронамереност и щедрост към всички, включително и към колегите ви, които я оценяват, да ви подкрепят. През целия месец анализирайте изминалите месеци и направете плановете си за следващата година. Вие решавате какви задачи ще изберете като приоритети, за да не се натоварвате. Очакват ви промени в личните отношения, ако сте осъзнали, че не сте щастливи. Приятно ви е да се включвате в обществени изяви. Винаги сте готови да изпитате своя интелект. Празнувайте доволни коледните и новогодишни празници в очакване на още по-успешна Нова 2018 година. През декември се чувствате на мястото си, където и да сте, но само ако не забравяте, че трябва да бъдете тактични и да не обиждате без причина околните. Бъдете внимателни, защото в неприсъщия за вас стремеж да сте компромисни, не е изключено да се обвържете с хора, които да ви разочароват още през този месец. Меркурий е ретрограден от 3 до 23 декември и ви забранява начинанията, договарянето, инвестициите, което ще ви изнерви и може да е причина за ненужна агресия. Не е изключение напрежението в професионален план да доведе до затруднения и свръхпреумора заради стремежа ви да спечелите много пари преди празниците. Опитайте се да въведете ред във финансите си, защото имате навика да харчите на мига спечеленото, а така нищо няма да натрупате въпреки добрите ви намерения за края на годината. Оставете развлеченията за празничните дни около Коледа и Нова година. Така ще избегнете изненадваща финансова криза заради ненужни разходи, породени от внезапни гостувания или покани от роднини. От вас зависи да посрещнете щастливи и уверени в себе си Новата 2018 година. Последният месец от годината ще ви поднесе обрат. Ще бъдете изкушени от промените и обещаващото бъдеще. Ще живеете в бъдещето и ще мислите за следващата година, представяйки си я по-добра от всякога преди, и така нататък. Не забравяйте обаче, че сега е декември. Има други неща, на които трябва да обърнете внимание. Не забравяйте реалността, дори ако мечтите са много съблазнителни. Разположението на Венера и Меркурий в Стрелец през декември, означава силна връзка към обучението и информацията. Ще искате да опитате и да изследвате нови неща. И точно такива качества ще търсите в потенциалния си партньор.Заради влиянието на Меркурий в Стрелец, ще бъдете сигурни в мислите си, което ще бъде много благородно. Все пак, няма да си позволите да направите крачка назад, което ще бъде голямо предимство особено в кариерата. Хороскопът за декември 2017 г. насърчава хората да бъдат търпеливи. Вие ще постигнете целите си, но за всичко си има време. Не можете да ускорите събитията, трябва да изчакате, докато позицията на звездите се промени отново. През декември се подчинете на Съдбата, да сте търпеливи, умерени, тактични и готови да подадете ръка и на най-големия си враг, само и само за да завършите годината в добри отношения с всички хора около вас. Все пак внимавайте, не забравяйте, че не всички ви харесват и не си струва да губите време да им доказвате, че държите на тях, защото именно те в един момент ще ви предадат. Изкушени сте от различни занимания, но не забравяйте, че Меркурий е ретрограден в периода 3-23 декември и забранява инвестициите, подписването на договорите и начинанията. Осъществете промени и пътувания само ако са планирани предварително. Не се увличайте да сменяте работното си място през последния месец на годината. Внимавайте какво приказвате, защото може да обидите неволно някого и да си навлечете неочаквани проблеми. Не се впускайте в приятелства само защото човекът срещу вас ви е очаровал. Не вярвайте на първото впечатление. Не се обвързвайте с хора, които познавате малко. След време ще съжалявате. Упорито ще заставате срещу Съдбата си, изпълнени с желание да творите живота си съгласно собствените си разбирания, дори и| ако сте в противоречив с целия свят. Въпреки че имате сили да работите дълго без отдих за сметка на физическото ви състояние, ви съветвам да не пропускате почивката, за да не навредите на здравето си. Ще откриете предатели около вас, което е причина да изпаднете в депресия. Не го допускайте, за да посрещнете доволни от себе си Новата 2018 година. През последния месец на годината бъдете пестеливи! Въпреки че нямате професионални проблеми и сте перфектни изпълнители, не бива да прахосвате, както и да се поддавате на увещания за инвестиции в чужди проекти. Меркурий е ретрограден от 3 до 23 декември. Ограниченията, които ви налага, е разумно да спазите, за да не сте потърпевши от вашите грешки още в началото на следващата година. Няма да ви липсват моменти на разколебаност заради неувереност и съмнения дали вървите в правилната посока. От вас зависи да бъдете забелязани, но не заради агресивното ви поведение, а заради вашия интелект и стремеж към компромиси, чрез които ще оправите обтегнатите делови и лични отношения. Ако сте били упорити и не сте допуснали сериозни грешки, декември ви обещава отлични приходи и възможност да пътувате зад граница. В началото на месеца осъществете делови пътувания, а в края на месеца си позволете да празнувате в чужбина Коледа или да посрещнете Новата 2018 година. През декември Съдбата ви помага да постигнете целите си. Не бива да се впечатлявате, разберете ли, че сред хората, на които държите, имате и врагове. Настъпил е мигът на разплата, когато трябва да приключите отношенията си с тях. Справяте се с всички изненади и трудности, които ви поднася животът. В периода 3-23 декември Меркурий е в ретроградното си движение и въпреки че ви действа изнервящо, се съобразете със забраните, които ви налага, и изпълнявайте само текущите си задачи. Искате спокоен живот, обградени от хора, на които може да разчитате. Предпазвайте се от злонамерени хора, на които след това ще мъстите заради стореното зло, без да осъзнаете, че вината е във вас самите. Не е било редно да ги допускате до себе си с надеждата, че ще са ви полезни. Няма да липсват запознанства, нови приятелства и не малко прекратени отношения, но приемете, че всичко се случва във ваша полза. Не бързайте да помагате, подвластни на емоцията си, за да избегнете неочаквани неприятности през Новата 2018 година. През последния месец на годината се чувствате особено, защото Меркурий е ретрограден в периода 3-23 декември и ви поставя прът в колелата на колата, която трябва да ви отведе до нови върхове и постижения. Обичате да се изразявате прямо, но ако решите да поднасяте неприятна информация, рискувате точно преди новогодишните празници да си спечелите врагове. Не сте склонни да си губите времето в празни приказки, особено с хора, които отказват да ви изслушат и не ви разбират. Може да се наложи да ги изтърпите, ако информацията, която ще чуете от тях в яда им, ви носи бъдеща полза. Интелектуалните ви стремежи няма да са напразни в последния месец от годината и ще ви помогнат да намерите нови възможности за професионална изява. Имате благословията на Съдбата да успявате, но не и да се захващате с непознати занимания, в които ще се провалите и провалът ви ще носи негативи и през следващата година, ако не спазите изискванията на Меркурий. Бъдете мили с близките си и подгответе изненада за настъпващите коледни и новогодишни празници, за да посрещнете доволни от постигнатото Новата 2018 - годината на Луната. През декември умело ще търсите и намирате изгода във всичко, което правите, но пътят ви ще се пресича с хора, търсещи изгода и от вас. Приспособявате се към всякаква социална среда. Отлично бихте се справили със задачата да облекчавате страданията на нуждаещите се от помощта ви хора. И ето го важното предупреждение: не правете непоискано добро. Съветвам ви да разрешавате проблемите със спокоен тон. Ще ви бъде трудно да овладявате импулсивните си действия. От този месец и материалните ви постижения зависят вашите приходи през следващата година. Успехът е в собствените ви ръце. Не се отказвайте да приемете допълнителни задачи, които ви носят пари и може да ги завършите преди края на годината, дори и ако се налага да работите по време на коледните празници. Струва си усилието, защото след това ще имате повод да заведете любимите си на пътешествие до екзотично кътче. А ако решите да не пътувате, вместо да си създавате предпоставка за недалечни разочарования, бъдете сред вашите близки и верни приятели и посрещнете с добро настроение Новата 2018 година. Декември е вашият месец на стабилизация, но Меркурий е ретрограден от 3 до 23-и затова и не са желателни начинания, промени и инвестиции, колкото и да ви е неприятен този факт, Съветвам ви да бъдете умерени, да внимавате с какви хора се обвързвате и да не забравяте, че инатът ви не е израз на воля и упоритост, да внесете хармония и в най-обтегнатите отношения. От вас зависи да избегнете емоционалните реакции, водещи до проблеми в общуването и в личните отношения, Бъдете прями към хората, които ви нараняват, без да се притеснявате, че ще приключите отношенията си. Възможно е да откриете неочаквано своята половинка и дори да планирате сватбения си ден в началото на следващата година за ужас на вашите родители. Направете равносметка на успехите и провалите си, както и на финансовото ви състояние, с което завършвате годината, Няма смисъл да показвате пред хората само отрицателните си черти, при това в края на годината. Сами ограничавате добрите си шансове, защото сте склонни да лъкатушите заради различни „добронамерени“ съвети, които ви тласкат в погрешна посока. Бъдете внимателни, за да влезете с чест и солиден финансов гръб в Новата 2018 година. Последният месец от годината ще ви поднесе обрат. Ще бъдете изкушени от промените и обещаващото бъдеще. Ще живеете в бъдещето и ще мислите за следващата година, представяйки си я по-добра от всякога преди, и така нататък. Не забравяйте обаче, че сега е декември. Има други неща, на които трябва да обърнете внимание. Не забравяйте реалността, дори ако мечтите са много съблазнителни. Разположението на Венера и Меркурий в Стрелец през декември, означава силна връзка към обучението и информацията. Ще искате да опитате и да изследвате нови неща. И точно такива качества ще търсите в потенциалния си партньор.Заради влиянието на Меркурий в Стрелец, ще бъдете сигурни в мислите си, което ще бъде много благородно. Все пак, няма да си позволите да направите крачка назад, което ще бъде голямо предимство особено в кариерата. Хороскопът за декември 2017 г. насърчава хората да бъдат търпеливи. Вие ще постигнете целите си, но за всичко си има време. Не можете да ускорите събитията, трябва да изчакате, докато позицията на звездите се промени отново.", "date": "2017.11.16", "title": "Как ще завърши годината за различните зодии - пълен хороскоп за декември"}
{"url": "http://pik.bg/%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%89%D0%B5-%D0%B2%D0%BE%D0%B4%D0%B8-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BE%D1%82-%D0%B1%D1%80%D1%8E%D0%BA%D1%81%D0%B5%D0%BB-news705280.html", "text": "Отстраненият от длъжността председател на Женералитата в Барселона Карлес Пучдемон ще води предизборната си кампания за парламентарния вот в Каталуния през декември от Брюксел, предава радио Voice of America, цитирани от \"Фокус\". Пред белгийските медии Пучдемон разкри, че вече работи върху списъка с кандидатите, които ще се явят на изборите от 21 декември за регионален парламент на Каталуния. Партията на Пучдемон и Каталунската републиканска левица на бившия вицепремиер Ориол Жункерас не успяха да се споразумеят за обща кандидатска листа за изборите. Така Демократическата партия на Каталуния ще представи своята листа под името „Заедно за Каталуния”. В нея ще влязат също някои независими лица, които нямат опит в политиката. Пучдемон пристигна в Брюксел, след като централното правителство в Мадрид разпусна парламента в Барселона, суспендира автономните правомощия на Каталуния и насрочи избори парламентарни избори. Той трябва да се яви пред белгийския съд на 17 ноември, когато ще бъде взето решение за това дали ще бъде екстрадиран в Испания или ще му бъде позволено да остане в Белгия.", "date": "2017.11.16", "title": "Пучдемон няма да се връща в Каталуния, ще води предизборна кампания от Брюксел"}
{"url": "http://pik.bg/%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B8%D1%81%D1%82-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%BF%D1%80%D0%B5%D0%BA%D0%B0%D1%80%D0%B0-%D1%85%D0%B5%D1%80%D0%BE%D0%B8%D0%BD-%D0%BF%D1%80%D0%B5%D0%B7-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-news705281.html", "text": "На година и два месеца затвор е осъден мъж, извършил опит да пренесе през границата хероин. Състав на Благоевградския окръжен съд е одобрил споразумение, сключено между Окръжна прокуратура - Благоевград и защитата на подсъдимия Г.К., обвинен за опит за контрабанда на хероин, съобщиха от съда. Той се е признал за виновен, че на 27 юни 2017 г., на ГКПП Кулата, в съучастие с Н.Б., направил опит да пренесе без надлежно разрешително през границата високорисково наркотично вещество - хероин, с нето тегло 199.85 грама. Контрабандната стока била превозвана с лек автомобил. Стойността на откритата у подсъдимия дрога възлиза на 7 994 лв. Г.К. ще изтърпи наказание \"лишаване от свобода\" за срок от една година и два месеца. Определението на съда има характер на влязла в сила присъда, информират от пресцентъра на Апелативна прокуратура-София.", "date": "2017.11.16", "title": "Затвор за контрабандист, опитал да прекара хероин през границата"}
{"url": "http://pik.bg/%D0%BB%D0%B5%D0%B2%D1%81%D0%BA%D0%B8-%D0%BB%D0%B8%D0%BA%D1%83%D0%B2%D0%B0-%D1%84%D0%B8%D1%84%D0%B0-%D0%BD%D0%B0%D0%BA%D0%B0%D0%B7%D0%B0-%D0%B1%D0%B5%D0%B3%D0%BB%D0%B5%D1%86-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news705238.html", "text": "Левски спечели казуса за скандално избягалия от \"Герена\" Хеан Деса! Новината съобщи перуанското издание \"Ел Бокон\". Както е известно, крилото напусна България в края на миналата година и се прибра в родината си. След като той не се върна за началото на зимната подготовка, от Левски реагираха и веднага дадоха 24-годишния играч на ФИФА. След дълго мълчание все пак се разбра, че световната централа е взела мерки и е спряла правата на Деса. Предполага се, че той няма да може да играе до края на този сезон, тъй като именно тогава изтича договорът му със \"сините\". Не е ясно какви други санкции има за крилото, но е сигурно, че той няма да се размине единствено със спрените права. Понастоящем Деса има устна договорка с 10-ия в перуанското първенство Спорт Росарио. Той обаче не може да подпише договор и да бъде картотекиран, тъй като е наказан от ФИФА. Иначе спортният директор на въпросния клуб Емануел Еспиноса се е разбрал с Деса по всичко около неговия контракт. В него има точка относно дисциплината, която ако наруши, може да бъде освободен на момента. Според \"Ел Бокон\" не само преминаването на перуанеца в Спорт Росарио е под въпрос, но и цялата му кариера.", "date": "2017.11.16", "title": "Левски ликува! ФИФА наказа беглец от \"Герена\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D1%81%D0%BF%D0%B0%D1%81-%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D0%BF%D0%BE%D0%BF%D0%B8%D0%BB%D1%8F-%D1%81%D1%8A%D1%8E%D0%B7%D0%B0-%D0%B4%D0%BF%D1%81-%D0%B1%D1%81%D0%BF-%D0%B4%D0%B5%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81%D1%82%D1%80%D0%B0%D1%85-%D0%B3%D0%B8-%D0%B5-%D0%BE%D1%82-%D0%B7-news705283.html", "text": "\"БСП и ДПС винаги са били заедно. От първия ден започнаха с фалшивите новини и принизяване на дебата в Народното събрание. Те се изолираха от този процес и това е опит за реваншизъм и продължение на тази тяхна линия, което стана вчера. Не е тайна, че са обвързани и са много близки. Това лъсва вече и за всички хора и за нас това не е изненада\", заяви пред камерата на ПИК TV депутатът от ГЕРБ Спас Гърневски. Г-н Главчев вече му е искана оставката, а те продължават. Още на първия месец му искаха оставката и не бе приета, сега пак правят опити за дестабилизация на парламента и държавата, които правят заедно в техния съюз. Ясно е, че ги е страх от законите за корупцията, и този за ревизията на приватизацията, които са неразривно свързани. ДПС и БСП още от началото на прехода и източването на държавата са партньори и постоянно се подкрепят, не само в общи правителства, но и много други процеси в страната\", коментира още Гърневски и бе категоричен, че заедно са участвали и в създаването на мафията. Той заяви, че те се страхуват от силата на кабинета на Борисов, тъй като трето правителство на ГЕРБ бележи икономически възход и хората усещат, че се върви към развитие на страната. \"България е вече лидер на Балканите, на целите Западни Балкани, държавата се развива добре и ги е страх, че ще има и кабинет \"Борисов\" 4. Те знаят, че нямат никакъв шанс на следващи парламентарни избори. Затова правят тези опити за дестабилизация, за да не върви страната напред. Това го правят заедно ДПС и БСП, които са естествена коалиция през всички тези 27 години\", заяви още Гърневски. По думите му тяхната коалиция знае, че след година българинът ще усети голямата промяна по джоба си и вече няма да имат как да се борят с ГЕРБ. \"БСП никога не ги е интересувала България, а те да са добре, те да са във властта. Всички олигарси са от тяхната партия, ползват еврофондове, возят се в лимузини и децата им учат и живеят в чужбина. Тях това ги интересува\", коментира още депутатът от ГЕРБ. Цялото интервю на Спас Гърневски пред Нели Пенкова вижте по ПИК TV:", "date": "2017.11.16", "title": "САМО В ПИК TV! Спас Гърневски попиля съюза ДПС-БСП: Дестабилизират държавата, страх ги е от законите за корупцията и приватизацията, защото заедно са в кюпа за източването на парите през прехода (ОБНОВЕНА)"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D0%B5%D1%82%D0%BE-%D0%B3%D0%B8-%D1%83%D1%80%D0%BD%D0%B8%D1%82%D0%B5-%D0%B7%D0%B0-%D0%BC%D0%BE%D0%BD%D0%B4%D0%B8%D0%B0%D0%BB-2018-%D0%BB%D0%B8%D0%BD%D0%B5%D0%BA%D0%B5%D1%80-%D1%89%D0%B5-%D1%82%D0%B5%D0%B3%D0%BB%D0%B8-%D0%B6%D1%80%D0%B5%D0%B1%D0%B8%D1%8F-news705267.html", "text": "Бившият английски национал Гари Линекер ще бъде един от теглещите жребия за световното първенство в Русия, съобщиха от ФИФА. Церемонията, на която ще станат ясни осемте групи за Мондиала през 2018 година, ще се състои на 1 декември в Москва. Към момента е ясно, че участие в церемонията ще вземе и голмайстор номер 1 в историята на световните първенства Мирослав Клозе, а организаторите обещават и други легенди на световния футбол да се включат в тегленето. Техните имена се очаква да бъдат обявени в близките дни. След класирането на Перу за световното първенство в Русия вече са ясни урните за жребия. Отборите са разпределени на база класирането си в световната ранглиста на ФИФА, публикувана преди месец. Русия е в първа урна като домакин на шампионата. Другите водачи на групи са световният шампион Германия (1-о място в ранглистата), Бразилия (2), Португалия (3), Аржентина (4), Белгия (5), Полша (6) и Франция (7). Във втора урна са отборите на Испания (8), Перу (10), Швейцария (11), Англия (12), Колумбия (13), Мексико (16), Уругвай (17) и Хърватия (18). В трета урна са Дания (19), Исландия (21), Коста Рика (22), Швеция (25), Тунис (28), Египет (30), Сенегал (32) и Иран (34). И в последната четвърта урна са съставите Сърбия (38), Нигерия (41), Австралия (43), Япония (44), Мароко (48), Панама (49), Република Корея (62) и Саудитска Арабия (63). Отборите ще бъдат разпределени в осем групи по четири отбора. В една група не може да бъдат повече от два отбора от Европа и повече от един от останалите континенти. Мачовете от шампионата ще се играят от 14 юни до 15 юли 2018 година в 11 града на Русия.", "date": "2017.11.16", "title": "ГОРЕЩА НОВИНА! Ето ги урните за Мондиал 2018! Линекер ще тегли жребия"}
{"url": "http://pik.bg/%D0%B1%D0%B5%D0%BB%D0%B3%D0%B8%D1%8F-%D0%BE%D1%81%D1%8A%D0%B4%D0%B8-%D1%81%D0%BA%D0%B0%D0%B9%D0%BF-%D0%BF%D0%BE%D0%BA%D1%80%D0%B0%D0%B9-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%81%D1%80%D0%B5%D1%89%D1%83-%D0%B0%D1%80%D0%BC%D0%B5%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%84%D0%B8%D1%8F-news705286.html", "text": "Апелативният съд в Антверпен е потвърдил присъда срещу Скайп заради отказан достъп до съдържанието на лични съобщения между двама потребители на комуникационното приложение, съобщиха местни медии. Скайп ще трябва да плати глоба от 30 000 евро. През 2012 г. белгийските власти са поискали от собствениците на приложението данни, свързани с разследването на арменската мафия. От Скайп предоставили само данни за имейлите и ай-пи адресите на двамата разследвани арменци. Според белгийския съд всеки доставчик на телекомуникационна услуга в страната следва да се съобразява с местното законодателство, според което е длъжен да бъде в състояние да сътрудничи изцяло с правосъдието. Съдът отбелязва, че пренастройка на софтуера би била достатъчна за съхраняване на данните от лични съобщения и видео- и гласови разговори. Скайп отговаря, че няма достъп до канала за комуникация между потребителите и че основната му дейност е поддръжката на софтуера. Дружеството, регистрирано в Люксембург, заема позиция, че европейското право би следвало да взима връх над националното в подобни случаи, засягащи поверителността на личните данни. Миналата година ФБР подаде съдебен иск срещу Епъл, след като производителят на айФон отказа да отключи телефона на терорист. Малко по-късно ФБР оттегли иска си с обяснението, че външен експерт е успял да отключи телефона на единия от двамата нападатели в атентата в Сан Бернардино от декември 2015 г., когато 14 загинаха, а 22 бяха ранени, пише БТА.", "date": "2017.11.16", "title": "Белгия осъди Скайп покрай разследване срещу арменската мафия"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D1%81%D0%BF-%D0%B0%D1%82%D0%B0%D0%BA%D1%83%D0%B2%D0%B0-%D0%B2%D0%BB%D0%B0%D1%81%D1%82%D1%82%D0%B0-%D1%81-%D0%B1%D0%BE%D0%B9%D0%BA%D0%BE%D1%82-%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%81%D1%8A%D0%B7%D0%B4%D0%B0%D0%B4%D0%B5-%D1%80%D0%B5%D0%B2%D0%BE%D0%BB%D1%8E%D1%86%D0%B8-news705248.html", "text": "БСП втвърди позицията си след скандала в парламента и обяви създаването на \"революционен комитет\". Депутатите на Корнелия Нинова няма да влизат в пленарната зала, докато не бъде приета оставката на Димитър Главчев. Вместо това народните избраници започват срещи в избирателните си райони. \"Комитите\" на Нинова плъзват по села и паланки. Внесохме искането за оставката на г-н Главчев. Днес ще поискаме среща с всички европейски посланици. Вчерашният ден беше изключително важен за България и за европредседателството. Вчера Кристиан Вигенин трябваше да внесе проект за приоритетите на европредседателството ни. Ние сме поели ангажимент да помагаме на правителството. Минути преди този проект да бъде внесен, председателят на парламента изгони лидера на най-голямата опозиционна партия. Така ГЕРБ създава политическо напрежение. Напускаме пленарната зала до оставката на Димитър Главчев. Ще участваме само в три заседания дотогава - при гласуването на оставката на Димитър Главчев, при обсъждането и гласуването на бюджета на държавата и при обсъждането и гласуването на вота на недоверие. Ще си платим глобите, а дотогава нашите депутати ще отидат по избирателните си райони, за да се срещат с гражданите и да обсъждат проблемните за тях въпроси.", "date": "2017.11.16", "title": "ПЪРВО В ПИК TV! БСП атакува властта с бойкот на парламента! Корнелия Нинова създаде \"революционен комитет\" - \"комити\" тръгват по села и паланки (ОБНОВЕНА)"}
{"url": "http://pik.bg/%D0%B1%D1%81%D0%BF-%D0%B8-%D0%B4%D0%BF%D1%81-%D1%81%D0%B5-%D0%BF%D1%80%D0%B5%D0%B3%D1%8A%D1%80%D0%BD%D0%B0%D1%85%D0%B0-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-news705287.html", "text": "Димитър Главчев вече няма моралното право да бъде председател на Народното събрание. Това коментира пред журналисти заместник-председателят на парламентарната група на ДПС Хамид Хамид. По този начин той индиректно обяви, че Движението за права и свободи ще подкрепи БСП в предстоящото гласуване утре. Той посочи, че ДПС са се подписали под искането на \"БСП за България\" за оставка на Главчев, което трябва да бъде обсъдено утре в пленарната зала. Попитан какво ще предприемат, ако Главчев остане на поста си, Хамид каза, че парламентарната група на ДПС ще обсъди на заседание във вторник бъдещите си опозиционни действия. От \"БСП за България\" вече обявиха, че няма да влизат в пленарна зала до оставката на Главчев. Щели да участват само в три заседания - за гласуването на оставката му, за приемането на бюджета за догодина и за вота на недоверие.", "date": "2017.11.16", "title": "БСП и ДПС се прегърнаха за оставката на Димитър Главчев"}
{"url": "http://pik.bg/%D1%80%D0%B5%D1%81%D1%82%D0%B0%D1%80%D1%82-%D0%BD%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5-%D0%B1%D0%B0%D0%BD-%D0%BA%D0%B0%D0%B7%D0%B2%D0%B0-%D1%82%D0%B5%D0%B6%D0%BA%D0%B0%D1%82%D0%B0-%D1%81%D0%B8-%D0%B4%D1%83%D0%BC%D0%B0-news705242.html", "text": "Днес учените от БАН ще представят технико-икономическия анализ на проекта за АЕЦ \"Белене\", а предварителните нагласи са, че той ще е категорично в полза на изграждането на Втора атомна. Напоследък определено се наблюдава промяна в начина на говорене на управляващите по темата, а според повечето специалисти проектът със сигурност ще бъде подновен под някаква форма. Учените от БАН получиха поръчка от правителството да направят изключително подробно проучване за това дали е изгодно да построим втора атомна и какви са възможните варианти за реализацията на оборудването. На представянето на резултатите днес ще присъства и министърът на енергетиката Теменужка Петкова. След замразяването на проекта руската компания \"Росатом\" осъди България да заплати вече произведеното оборудване по проекта, което е на стойност от близо 1,2 милиарда лева. Отделно са налени над 1,5 милиарда в площадката на централата, за чието изграждане има разрешителни от ЕК.", "date": "2017.11.16", "title": "Рестарт на АЕЦ \"Белене\"? БАН казва тежката си дума"}
{"url": "http://pik.bg/%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B8%D0%B7%D0%BF%D1%80%D0%B0%D1%82%D0%B8-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D1%82%D0%B5%D0%BB%D0%BD%D0%BE-%D0%BF%D0%B8%D1%81%D0%BC%D0%BE-%D0%B4%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B3%D1%8A%D1%80%D1%86%D0%B8%D1%8F-news705288.html", "text": "Държавният глава Румен Радев изпрати днес съболезнователно писмо до президента на Република Гърция Прокопис Павлопулос по повод наводненията в страната, които доведоха до много жертви и причиниха големи щети, съобщиха от прессекретариата на държавния глава. „Моля, премете нашите съболезнования за жертвите и ранените, както и към всички онези, загубили близки и приятели и станали свидетели на унищожени домове и собственост. И най-искрените думи на съчувствие не могат да компенсират загубата на човешки живот”, се казва в писмото на президента Румен Радев до неговия гръцки колега президента Прокопис Павлопулос. Президентът Радев изразява солидарността на българския народ към семействата и близките на загиналите в наводненията, както и готовност за помощ и съдействие.", "date": "2017.11.16", "title": "Румен Радев изпрати съболезнователно писмо до президента на Гърция"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%B1%D0%B8%D1%81%D1%82%D1%80%D1%8F%D1%82-%D0%B0%D0%B3%D1%80%D0%B5%D1%81%D0%B8%D1%8F%D1%82%D0%B0-%D0%B2-%D0%BE%D0%B1%D1%89%D0%B5%D1%81%D1%82%D0%B2%D0%BE%D1%82%D0%BE-%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%B2-%D0%BF%D0%B0%D1%80%D0%BB%D0%B0%D0%BC%D0%B5-news705290.html", "text": "Депутатите се събират в парламента да бистрят темата „Агресията в българското общество – необходимост от противодействие”. Кръглата маса е организирана от народните представители проф. Георги Михайлов, д-р Даниела Дариткова, д-р Нигяр Джафер и Явор Нотев. Така рамо до рамо ще седнат зам.-председателите на Народното събрание от ДПС и Обединените патриоти. На дискусията са поканени представители на различните политически сили, на държавните институции, на неправителствени организации и експерти, ангажирани по темата. Целта на форума е да се даде възможност за широко обществено обсъждане на проявите на насилие в обществото и да се очертаят възможни решения за намаляване и противодействие на агресията.", "date": "2017.11.16", "title": "ИЗВЪНРЕДНО В ПИК TV! Политиците бистрят агресията в обществото! Зам.-председателите в  парламента от ДПС и Патриотите сядат рамо до рамо - гледайте НА ЖИВО"}
{"url": "http://pik.bg/%D1%82%D0%B5%D0%B6%D0%BA%D0%B0-%D0%BA%D1%80%D0%B8%D0%B7%D0%B0-%D1%83%D0%B4%D1%80%D1%8F-%D0%BC%D0%BB%D0%B0%D0%B4%D0%B8%D1%82%D0%B5-%D0%BC%D0%B0%D0%BB%D0%BA%D0%BE-%D0%BF%D1%80%D0%B5%D0%B4%D0%B8-%D0%B4%D0%B0-%D0%BD%D0%B0%D0%B2%D1%8A%D1%80%D1%88%D0%B0%D1%82-30-%D0%B3-news705269.html", "text": "Първата тежка криза в живота ни, още преди да сме достигнали Христова възраст, ни очаква, когато станем на 29 години и 9 месеца, пише в. \"Метро\". Това показват данните от проучване на сайта Линкедин, според което 72 процента от младите специалисти във Великобритания са попаднали в дупка именно на тази възраст. Кризата ги е накарала да преосмислят много неща в живота си - като кариера и житейски избор. При 57 процента от анкетираните дошло осъзнаването, че избраната професията не им носи удовлетворение. На тази възраст ставал силен стресът от липсата на собственост и натискът за намиране на партньор в живота (46 на сто). Британците, които са на прага на своите 30 години, често вярвали в една изкривена представа за живота, налагана от медиите и социалните мрежи. Това води до съмнения в собствената идентичност, вътрешни конфликти и общо чувство за несигурност. Средностатистическата криза на споменатата възраст трае около 11 месеца, преди да бъде преодоляна.", "date": "2017.11.16", "title": "Тежка криза удря младите малко преди да навършат 30 г."}
{"url": "http://pik.bg/%D0%BF%D1%8A%D0%BB%D0%BD%D0%B0-%D0%B8%D0%B7%D0%BB%D0%B0%D0%B3%D0%B0%D1%86%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D1%85%D0%BE%D1%80%D0%B0-%D0%BD%D0%B0-%D0%B1%D1%81%D0%BF-%D0%B7%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%B7%D0%B0%D1%81%D0%B5%D1%87%D0%B5-%D1%80%D0%B0%D0%B4%D0%B5%D0%B2---%D0%BD-news705263.html", "text": "Трябва да се даде ясен отговор дали вложеното до момента в оградата по границата изпълнява своето предназначение. Това каза пред журналисти президентът Румен Радев преди тържественото събрание-концерт във Военната академия „Г.С. Раковски” по случай предстоящия Празник на Сухопътните войски . По повод тезата на министъра на отбраната Красимир Каракачанов, че са необходими повече патрули по границата и по-голямо участие на армията в опазването ѝ, държавният глава коментира: „Министърът разполага с пълната информация, за да поиска такова предложение, но ние наистина трябва да си отговорим и да се даде ясен отговор на всички български граждани – дали вложеното до момента и влаганите средства, изпълняват своето предназначение. Ето тук трябва да търсим наистина един много реалистичен отговор“. В отговор на журналистически въпрос дали е гледал филма на депутата от БСП Елена Йончева „Граница“, президентът отговори, че все още не е, но ще го гледа.", "date": "2017.11.16", "title": "ПЪЛНА ИЗЛАГАЦИЯ! Президентът се включи в хора на БСП за оградата! Журналист засече Радев - не е гледал филма, но коментира"}
{"url": "http://pik.bg/%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%BE-20-%D0%B3-%D0%BF%D1%83%D1%88%D0%B0%D1%82-%D0%BA%D0%B0%D1%82%D0%BE-%D0%BA%D0%BE%D0%BC%D0%B8%D0%BD%D0%B8-news705307.html", "text": ", съобщиха от Министерството на здравеопазването. По традиция . От здравното ведомство призовават пушачите днес да започнат отказване от тютюнопушене в името на собственото си здраве, както и на здравето на близки и приятели, които са в обкръжението му като пасивни пушачи. В България, (по данни от \"Национално проучване на факторите на риска за здравето\" на НЦОЗА, 2013-2014 г.). Тютюнопушенето като рисков фактор за здравето води до сърдечносъдови, ракови, белодробни, мозъчни и други тежки заболявания, информират от ведомството. За тенденцията сред малолетни и непълнолетни деца да пушат наргилета и от Министерството на здравеопазването представят презентация: \"Пушенето на наргиле - факти и рискове за здравето\". Цел на кампанията е и , вследствие употребата на цигари. За популяризиране на Международния ден без тютюнопушене от началото на месец ноември регионалните здравни инспекции организират Кабинети за консултиране и отказване от тютюнопушенето. Там активните и пасивни пушачи могат да измерят чрез издишан въздух за остатъчни количества въглероден оксид в белия дроб и процента на карбоксихемоглобин в кръвта. В тези кабинети и използване на онлайн инструмент за отказване от цигарите (попълване на въпросник за активни пушачи), съобщават от МЗ. Сред превантивните дейности за ограничаване на тютюнопушенето са , демонстрации за вредите от тютюнопушенето с помощта на обучителен макет, разпространение на информационни материали, насочени към широката общественост, спортни турнири за ученици и др. От Здравното ведомство припомнят, че в кабинетите за консултиранe и отказване от тютюнопушенето, които са разположени в регионалните здравни инспекции в областните градове. 16 ноември е Международният ден без тютюнев дим денят се отбелязва всеки трети четвъртък на месец ноември 37,4 % от населението на възраст над 20 г. са активни пушачи изделия за пушене, различни от тютюневите информиране на населението относно ефективните методи за отказване от поведенческа и никотинова зависимост може да се определи степента на никотинова зависимост с тест на Фагерстрьом прожекции на видеостени на филми и послания целогодишно всеки пушач може да се консултира безплатно как да откаже тютюнопушенето", "date": "2017.11.16", "title": "Една трета от българите до 20 г. пушат като комини"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B8%D0%B7%D1%81%D0%BB%D1%83%D1%88%D0%B2%D0%B0%D1%82-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%B7%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%B3%D0%BE%D1%80%D0%B8%D0%B2%D0%B0-%D0%B8-%D1%81%D0%B8%D0%B2%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8-news705338.html", "text": "Главният прокурор Сотир Цацаров отиде в комисията за наблюдение на приходните агенции и борба със сивата икономика и контрабандата, за да говори за контрабандата на горива, системата БАЦИС и действия на държавното обвинеие по отношение на паралелния износ на лекарства. С промените в Конституцията от 2015 година и измененията в правилника на парламента стана възможно главният прокурор да бъде изслушван на всеки три месеца, без да може да бъде питан за конкретни дела на прокуратурата. Председател на комисията за контрабанда е Емил Димитров - Ревизоро.", "date": "2017.11.16", "title": "ИЗВЪНРЕДНО В ПИК TV! Изслушват главния прокурор за контрабандата на горива и сивата икономика "}
{"url": "http://pik.bg/%D0%BD%D0%BE%D0%B2-%D0%BC%D0%B0%D1%89%D0%B0%D0%B1%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-news705302.html", "text": "ORF И в четвъртък във Франция бяха организирани протести срещу политиката на президента Еманюел Макрон, предава най-голямата обществена медия в Австрия . В Ница не се движат автобусите и трамваите. В столицата Париж също има мащабни протестни акции. Към тях се присъединиха синдикати и студентски асоциации, а също и лявата партия La France insoumise („Безспорната Франция\"), предава Фокус. Това е четвъртият мащабен протест срещу Макрон след встъпването му в длъжност. Организаторите обвиняват Макрон за „неолиберални\" реформи на пазара на труда и политика в полза на богатите. Студентските асоциации на свой ред се противопоставят на закон, който може да доведе до ограничаването на достъпа до висше образование.", "date": "2017.11.16", "title": "Нов мащабен протест във Франция заради политиката на Макрон"}
{"url": "http://pik.bg/%D1%80%D0%BE%D0%BC%D0%B8-%D1%81%D1%82%D0%B0%D0%B2%D0%B0%D1%82-%D0%BF%D0%B0%D1%80%D0%B0%D0%BC%D0%B5%D0%B4%D0%B8%D1%86%D0%B8-news705309.html", "text": "за системата на спешната помощ, информира БНР. \". Бъдещите парамедици ще трупат знания в лицензиран център за професионално обучение. Те ще получат диплом за професионална квалификация и право да работят в системата на здравеопазването. Разходите за обучението се поемат от сдружението. Според организаторите, моделът показва добри резултати в София. . Надеждата е добрата практика да получи реализация и на други места. Обучават парамедици от ромски произход в Плевен Инициативата е на сдружение \"Разнообразни и равни Плевен е първият град в страната, където също ще бъде приложен", "date": "2017.11.16", "title": "Роми стават парамедици"}
{"url": "http://pik.bg/%D0%BB%D1%83%D0%BA%D0%B0%D1%80%D1%81%D0%BA%D0%B8-%D0%BD%D0%B5-%D0%B2%D1%8F%D1%80%D0%B2%D0%B0%D0%BC-%D0%B4%D0%B0-%D0%BC%D0%B8%D0%BD%D0%B5-%D0%BF%D1%80%D0%BE%D0%BC%D1%8F%D0%BD%D0%B0%D1%82%D0%B0-%D0%B7%D0%B0-%D0%B4%D0%B0%D0%B2%D0%BD%D0%BE%D1%81%D1%82-%D0%BD%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-news705345.html", "text": "Промяната за отпадане на давността за престъпления около приватизацията по-скоро няма да мине, така че всъщност става дума за изместване от темата на деня за корупцията. Това коментира пред Би Ти Ви лидерът на СДС Божидар Лукарски, който изтъкна, че приватизация не се е правила само по времето на Иван Костов. Приватизацията започна още по времето на Андре Луканов и по времето на БСП. Така че тя не е само по времето на Костов, изтъкна Лукарски. Престъпленията на комунистическия режим отпаднаха като давност, престъпленията, които унищожиха икономиката - за тях давност няма, а ние връщаме назад нещо, което е по-скоро частен случай, посочи лидерът на СДС. По темата за обединение на дясното Лукарски посочи, че честно казано няма голям напредък. Битуват различни тенденции, но аз се надявам да не прокарваме разделителни линии, каза още той.", "date": "2017.11.16", "title": "Лукарски: Не вярвам да мине промяната за давност на приватизацията"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%B3%D0%BB%D0%B0%D0%B2%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%86%D0%B0%D1%86%D0%B0%D1%80%D0%BE%D0%B2-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%B5%D0%BA-news705349.html", "text": "\"Този доклад е най-добрия от началото на механизма\". Това заяви главният прокурор Сотир Цацаров в Народното събрание. По думите му за първи път не се дават никакви нови препоръки, колкото и някои да е обеснявал, че било \"шамар\". \"Механизма до известна степен загуби от това че се превърна в един вътрешно политически инструмент\", заяви още Цацаров пред журниласти. По думите в момента усилията трябва да се съсредоточат върху това да се изпълнят препоръките.", "date": "2017.11.16", "title": "ИЗВЪНРЕДНО В ПИК TV! Главният прокурор Цацаров с първи коментар за доклада на ЕК"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BD%D0%BE%D0%B2-%D1%84%D1%80%D0%BE%D0%BD%D1%82-%D0%B7%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%BA%D1%80%D1%8A%D1%81%D1%82%D0%BE%D1%81%D0%B0-%D1%88%D0%BF%D0%B0%D0%B3%D0%B0-%D0%B8-%D1%81-%D0%BA%D0%B0%D1%80%D0%B0-news705334.html", "text": "Елена Йончева отново използва фейсбук страницата си, за да отговаря на министрите за оградата по границата за която направи филм. Този път тя реши да пише на вицепремиера и министър на отбраната Красимир Каракачанов, който пред Би Ти Ви тази сутрин я разкритикува, че с филма си за границата се държи като журналист, който търси сензации. Вчера Йончева си писа активно с вицепремиера Валери Симеонов през социалната мрежа. \"Мигрантите, които прескачат оградата, аз щях да върна обратно с два шамара\", каза Красимир Каракачанов по повод филма на Елена Йончева „Граница”, в който се вижда как бежанци спокойно прескачат оградата по южната ни граница. В публикацията си в социалната мрежа Йончева заяви, че е \"дълбоко смутена\" от съвета на Каракачанов. И попита риторично какво би препоръчал на журналиста от Би Би Си, който констатирал тенденцията мигрантите на място да плащат на граничните полицаи. Пресичането на тази външна граница с Европейския съюз не е просто лесно, то е често улеснено от българската гранична полиция, цитира Йончева журналиста от Би Би Си.", "date": "2017.11.16", "title": "ЕКСКЛУЗИВНО В ПИК! Нов фронт за оградата по границата: Елена Йончева кръстоса шпага и с Каракачанов"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8%D1%82%D0%B5-%D1%81%D1%80%D0%B5%D1%89%D1%83-%D0%BC%D0%B0%D0%BA%D1%80%D0%BE%D0%BD-%D0%B7%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%B4%D0%B0-%D0%B3%D1%80%D0%BE%D0%BC%D1%8F%D1%82-%D0%B1%D0%B0%D0%BD%D0%BA%D0%B8%D1%82%D0%B5-%D1%81-news705346.html", "text": "РИА Новости, цитирани от \"Фокус\". Участниците в протестната акция против реформите на президента на Франция Еманюел Макрон в Париж са започнали да громят банки по пътя на процесията, предава кореспондент на Шествието е започнало в 14:00 (15:00 българско време) от Площада на Републиката и преминавало в спокойна обстановка. Но половин час след началото на акцията, движещите се начело на колоната анархисти са започнали да громят витрините на банкови и финансови учреждения. Те използват палки и парчета асфалт, както и стъклени бутилки. Няколко витрини са напълно разрушени, а още няколко имат частични поражения. Полицейски отряд за борба с безредиците е пристигнал на мястото на инцидента и към него също са полетели няколко камъни и бутилки. За сега органите на реда се въздържат от отговор на провокациите.", "date": "2017.11.16", "title": "ИЗВЪНРЕДНО ПОЛОЖЕНИЕ ВЪВ ФРАНЦИЯ! Протестиращите срещу Макрон започнаха да громят банките (СНИМКИ)"}
{"url": "http://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D1%81%D0%B8%D0%BC%D0%B8%D1%82%D0%BB%D0%B8-%D1%81%D0%B2%D0%B8%D0%BA%D0%B0-%D1%81%D0%BF%D0%B5%D1%88%D0%B5%D0%BD-%D0%B1%D1%80%D0%B8%D1%84%D0%B8%D0%BD%D0%B3-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D0%B4%D0%BE%D0%B1%D0%B8%D0%B2-%D0%B2-%D1%80%D1%83%D0%B4%D0%BD%D0%B8%D0%BA-%D0%BE%D1%80%D0%B0%D0%BD%D0%BE%D0%B2%D0%BE-news705285.html", "text": "В рудник „Ораново” се извършва незаконна дейност. Това обяви на извънреден брифинг кметът на Симитли Апостол Апостолов. Това изявление идва два дни след поредния фатален инцидент с миньор в рудника, предава Би Ти Ви. По думите на Апостолов на територията на „Ораново” работи един открит рудник за добив на въглища, за който няма абсолютно никакви документи. „Това е започнало още от началото на юни месец. Това се прави без никакви документи, защото по принцип мина „Ораново” има разрешително за подземен добив на въглища, а няма разрешително за добив по способа на открития рудник”, обяви кметът. Незаконният рудник може да предизвиква срутване или да се възобнови свлачището в района и да затрупа целия квартал „Ораново”, предупреди Апостолов.", "date": "2017.11.16", "title": "Кметът на Симитли свика спешен брифинг заради незаконен добив в рудник \"Ораново\""}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BE%D1%82-34-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news705310.html", "text": "Европейския средиземноморски сеизмологичен център (EMSC) Земетресение с магнитуд от 3,4 степен по скалата на Рихтер е регистрирано на територията на Македония в 11.45 часа (местно време), показва справка на официалната интернет страница на . Епицентърът на труса е бил на 69 км югозападно от столицата Скопие и на 13 км източно от Ростуша, с дълбочина от шест километра под земната кора. Не се привеждат данни за щети или пострадали.", "date": "2017.11.16", "title": "Земетресение от 3,4 по Рихтер в Македония"}
{"url": "http://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%81-%D0%B2%D0%B0%D0%B6%D0%BD%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B8-%D1%80%D0%B5%D0%BC%D0%BE%D0%BD%D1%82%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-news705312.html", "text": "Според нея това е много важен участък, тъй като стават тапи там. „Вече сме на финала и на проекта за най-тежкия участък от „Бъкстон“ до автомагистрала „Люлин“. Там има тунелно преминаване, естакади, много отчуждения, но там също работим непрекъснато. Всяка седмица с инж. Дончо Атанасов имаме оперативки, докладваме на министър Нанков, така че да можем да вървим и да работим заедно, за да решим този изключително важен за София въпрос“, каза още Йорданка Фандъкова. Очаквам до края на 2018 г. да започне реалното строителство на дъгата от ж.к. „Младост“ до автомагистрала „Тракия“. Това каза пред журналисти кметът на София Йорданка Фандъкова на проверката на източната тангента на Софийския околовръстен път. „За този участък само можем да сме благодарни, защото тези огромни инвестиции, които се направиха в последните години от страна на държавата в западната дъга, в северна скоростна тангента, сега тук при реконструкцията на участъка от източната дъга и бъдещите два от южната дъга, са една от най-важните мерки за подобряване на чистотата на въздуха. Всеки знае, че след като се отвори южната дъга, голяма част от автомобилите не преминават вече в центъра. Същото е със западната дъга, така че тук мога само да благодаря“, коментира Фандъкова. По думите ангажиментът, който са поели заедно с АПИ пред гражданите от Казичене, е да се направи подлез. „Имаме и още една задача за реконструкцията на моста на южната дъга при кв. „Бояна“, с г-н Дончо Атанасов се разбрахме, че Столична община ще го поеме, а АПИ ще поеме подлеза на Казичене. Правим всичко възможно и работим заедно по завършването на проектирането, отчужденията във връзка с новите участъци. Имаме пълната подкрепа на г-н Борисов, на министъра на регионалното развитие за старта на дъгата от ж.к. „Младост“ до автомагистрала „Тракия“. Там приключихме с проектирането, подготвят се процедурите за избор на изпълнител от страна на АПИ. Очаквам и се надявам до края на следващата година да започне реалното строителство“, допълни Фандъкова.", "date": "2017.11.16", "title": "Фандъкова с важни новини за пътищата и ремонтите в София"}
{"url": "http://pik.bg/%D0%B3%D0%BE%D1%80%D0%B5%D1%89%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B8%D1%81%D0%BA%D1%80%D0%B5%D0%BD-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%BB%D0%B8%D0%B4%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B1%D1%81%D0%BF-%D0%B8%D0%BC%D0%B0-%D0%BB%D0%B8%D1%87%D0%BD%D0%B0-%D1%84-news705348.html", "text": "\"Парламентът не се клати. Много лично и егоцентрично се играе вляво. Шом ще плачем на рамото на европейските посланици, това никак не е добре\", каза Искрен Веселинов, зам.-председател на ПГ на Патриотите пред Би Ти Ви. Коментърът му бе по повод днешното решение на БСП да излезе от парламента и да участва само в три заседания на НС. БСП искат да торпилират председателството, отсече народният избраник. Езикът, който употреби Корнелия Нинова, е недопустим в рамките на Народното събрание. Тя системно се държи неуважително към колегите и обижда. Въпросната фраза за министър-председателя е недопустима, коментира Веселинов по повод изгонването на червената лидерка от зала заради остър език. Такава лична фиксация, каквато има Нинова към Борисов...не познавам друга такава. Етюдът да се разберат като мъже се разиграва от много години и продължава, което е на личностна основа, категоричен бе той. Червените искат да торпилират председателството, посочи още зам.-председателят на парламентарната група на патриотите. Управленската коалиция е монолитна, ще се занимаваме с важните неща за обществото, не с личните драми на някои политици. Утре \"Обединени патриоти\" ще бъдат против освобождаването на г-н Главчев, както и ГЕРБ.  Провели са се консултации, имат нашето мнение. Ние апелираме за диалог и намаляване на напрежението, но червените ескалират напрежението и очевидната им цел е по дребнав начин да се рони имиджът на управлението. Нинова е лидер на голяма партия, очевидно партията я следва, и очевидно, решавайки свои проблеми, тя вреди на България, отсече Веселинов. По думите му докладът на ЕК е поредната унизителна страница, в която една пълноправна членка на ЕС се третира неравно. За нас тези доклади са оскърбителни, България трябва да престане да се гледа от мониторинг. Има далеч по-фрапиращи случаи на нарушаването на върховенството на закона в ЕС, посочи още депутатът.", "date": "2017.11.16", "title": "ГОРЕЩИ СТРАСТИ! Искрен Веселинов изригна срещу Корнелия Нинова: Лидерката на БСП има лична фиксация в Борисов! "}
{"url": "http://pik.bg/%D0%B7%D0%B0%D0%BA%D0%BE%D0%BD%D1%8A%D1%82-%D0%BD%D0%B0-%D0%B4%D0%BF%D1%81-%D0%B7%D0%B0-%D0%B1%D0%B0%D0%BD%D0%BA%D0%BE%D0%B2%D0%B0%D1%82%D0%B0-%D0%BD%D0%B5%D1%81%D1%8A%D1%81%D1%82%D0%BE%D1%8F%D1%82%D0%B5%D0%BB%D0%BD%D0%BE%D1%81%D1%82-%D0%BC%D0%B8%D0%BD%D0%B0-%D0%BD%D0%B0-%D0%BF%D1%8A%D1%80%D0%B2%D0%BE-%D1%87%D0%B5%D1%82%D0%B5%D0%BD%D0%B5-%D0%B2-%D0%BF%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-news705333.html", "text": "Правна комисия прие на първо четене промените в Закона за банковата несъстоятелност, внесени от народните представители от ДПС Делян Пеевски, Йордан Цонев и Хамид Хамид . „За“ законопроекта гласуваха 7 народни представители, „против“ - 0 и „въздържали се“ - 4 , с което той бе приет на първо четене от Комисията. Според вносителите предлаганите промени имат за цел да възпрепятстват недобросъвестните действия на лица, придобиващи фиктивно вземания с произход КТБ, както и възстановяване на неправомерно заличени обезпечения по време на квестатурата на КТБ. С промените се предлага да се забрани на синдика да заличава обезпечения, учредени в полза на банката в несъстоятелност, освен при погасяване на задължението с реално плащане. Ангел Донов, представител на синдиците на КТБ, обяви, че се води голяма борба срещу длъжниците на банката. Донов уточни, че с всички средства синдиците се мъчат да съберат повече суми да постъпват в масата на несъстоятелността, за да могат да удовлетворят 8 хил. вложители в банката. Председателят на Правна комисия и депутат от ГЕРБ Данаил Кирилов заяви, че е изразил положително становище към целите на законопроекта. Той уточни, че това е негово лично мнение, тъй като няма още решение на ПГ на ГЕРБ по проекта. По думите му производството по несъстоятелност е сложно и силно специфично. Според Кирилов се вижда, че към момента не могат да се гарантират и обезпечат правата на масата на несъстоятелността и оттам на всички кредитори. „За мен най-болезнен е аргументът за това, че държавата чрез фонда за гарантиране на вземанията също е поставена в огромен риск да възстанови сериозна, адекватна част от парите, които бяха вложени в държавния бюджет“, допълни Кирилов. Десислава Атанасова от ГЕРБ заяви, че ще подкрепи законопроекта. БСП поискаха отлагане на точката, тъй като липсват становища на БНБ, КФН, Министерство на финансите и други институции, но предложението им бе отхвърлено.", "date": "2017.11.16", "title": "Законът на ДПС за банковата несъстоятелност мина на първо четене в правната комисия"}
{"url": "http://pik.bg/%D1%85%D0%B8%D1%82-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%80%D0%B0%D0%B7%D0%BF%D1%83%D1%81%D0%BA%D0%B0%D1%82-%D1%81-%D0%B2%D0%B5%D1%81%D1%82%D0%BD%D0%B8%D0%BA-%D1%80%D0%B5%D1%82%D1%80%D0%BE-%D1%81%D0%BB%D0%B5%D0%B4-%D0%B5%D0%BA%D1%88%D1%8A%D0%BD%D0%B0-%D0%BC%D0%B5%D0%B6%D0%B4%D1%83-%D0%B3%D0%B5%D1%80%D0%B1-%D0%B8-%D0%B1%D1%81%D0%BF-%D1%81%D0%BD%D0%B8%D0%BC%D0%BA%D0%B8-news705282.html", "text": "Екшънът между ГЕРБ и БСП, който продължава вече втори ден в Народното събрание, измори част от депутатите. Агенция ПИК излови народен представител, който разпускаше в пленарната зала с вестник \"Ретро\", докато се обсъжда Законът за концесиите. От кадрите се вижда как депутатът старателно чете интервюто на нашия колега Симо Русев с представителя на ГЕРБ Тома Биков. Това не е първи подобен случай, в който народните избраници са уловени да преглеждат страниците на вестник \"Ретро\" или на най-четената агенция у нас - ПИК. Екипът на медията ни благодари искрено за гласуваното доверие, както от водещите политически фигури у нас, така и от още 2 млн. души всеки месец. Припомняме, че агенция ПИК отчете рекордните 11 313 105 посещения само за 20 дни, в периода 22 октомври - 12 ноември ( ).", "date": "2017.11.16", "title": "ХИТ В ПАРЛАМЕНТА! Депутати разпускат с вестник \"Ретро\" след екшъна между ГЕРБ и БСП (СНИМКИ)"}
{"url": "http://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%B1%D0%B8%D0%B2%D1%88%D0%B8%D1%8F-%D0%BA%D0%BC%D0%B5%D1%82-%D0%BD%D0%B0-%D1%85%D0%B0%D1%81%D0%BA%D0%BE%D0%B2%D0%BE-%D0%B3%D0%B5%D0%BE%D1%80%D0%B3%D0%B8-%D0%B8%D0%B2%D0%B0%D0%BD%D0%BE%D0%B2-news705331.html", "text": "Осъдиха бившия кмет на Хасково Георги Иванов на 2 години лишаване от свобода условно, с три и половина години изпитателен срок. Обвинението на Иванов е затова, че като длъжностно лице е през май 2015 година е наредил да се разруши паметник на културата – бившия затвор в града. Ексградоначалникът ще трябва да плати и глоба от 3000 лв. Делото започна през юли миналата година. Бяха разпитани над 30 свидетели, вещи лица, служители в общинската и областната администрация. Многократно бе отлагано. Бившият кмет на Хасково днес даде обяснения по предявеното му обвинение. Той посочи, че в получената в кметството документация никъде не пишело, че съборената сграда е паметник на културата. След обявяването на присъдата Георги Иванов отказа коментар. Решението на хасковския окръжен съд подлежи на обжалване в 15-дневен срок пред Апелативния съд в Пловдив. Осъдиха бившия кмет на Хасково Георги Иванов на 2 години лишаване от свобода условно, с три и половина години изпитателен срок. Обвинението на Иванов е затова, че като длъжностно лице е през май 2015 година е наредил да се разруши паметник на културата – бившия затвор в града. Ексградоначалникът ще трябва да плати и глоба от 3000 лв. Делото започна през юли миналата година. Бяха разпитани над 30 свидетели, вещи лица, служители в общинската и областната администрация. Многократно бе отлагано. Бившият кмет на Хасково днес даде обяснения по предявеното му обвинение. Той посочи, че в получената в кметството документация никъде не пишело, че съборената сграда е паметник на културата. След обявяването на присъдата Георги Иванов отказа коментар. Решението на хасковския окръжен съд подлежи на обжалване в 15-дневен срок пред Апелативния съд в Пловдив. Осъдиха бившия кмет на Хасково Георги Иванов на 2 години лишаване от свобода условно, с три и половина години изпитателен срок. Обвинението на Иванов е затова, че като длъжностно лице е през май 2015 година е наредил да се разруши паметник на културата – бившия затвор в града. Ексградоначалникът ще трябва да плати и глоба от 3000 лв. Делото започна през юли миналата година. Бяха разпитани над 30 свидетели, вещи лица, служители в общинската и областната администрация. Многократно бе отлагано. Бившият кмет на Хасково днес даде обяснения по предявеното му обвинение. Той посочи, че в получената в кметството документация никъде не пишело, че съборената сграда е паметник на културата. След обявяването на присъдата Георги Иванов отказа коментар. Решението на хасковския окръжен съд подлежи на обжалване в 15-дневен срок пред Апелативния съд в Пловдив.", "date": "2017.11.16", "title": "Осъдиха бившия кмет на Хасково Георги Иванов"}
{"url": "http://pik.bg/%D0%BA%D1%80%D0%B0%D0%B9-%D0%BD%D0%B0-%D1%81%D1%82%D0%B0%D1%80%D0%B8%D1%82%D0%B5-%D1%82%D1%80%D0%B0%D0%BC%D0%B2%D0%B0%D0%B8-%D0%B2-%D1%81%D0%BE%D1%84%D0%B8%D1%8F-%D0%BE%D1%82-2018-%D0%B3-news705335.html", "text": "Фокус След 2018 г. няма да има стари български трамваи. Това каза пред зам.-директорът на Столичния електротранспорт инж. Иво Василев във връзка с инцидента от тази сутрин, при който два трамвая се блъснаха. „Над 100 превозни средства само в трамвайния транспорт са с качествено подобрени условия за работа и за културно обслужване на пътниците. Очакват се още 13 нови трамваи догодина. По този начин след 2018 г. практически няма да има стари български трамваи или някакви други много стари внос. Изцяло системата ще се обнови с нови и с втора употреба модернизирани“, коментира инж. Василев и уточни, че 13-те нови трамваи ще се движат по линия №5.", "date": "2017.11.16", "title": "Край на старите трамваи в София от 2018 г. "}
{"url": "http://pik.bg/%D0%BF%D0%B0%D1%80%D0%B0%D0%B4%D0%BE%D0%BA%D1%81-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B0%D0%BB%D0%B1%D0%B5%D0%BD%D0%B0-%D0%B2%D1%83%D0%BB%D0%B5%D0%B2%D0%B0-%D0%B5-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%84%D0%B5%D0%BD%D0%BE%D0%BC%D0%B5%D0%BD-%D0%BB%D1%8E%D0%B4%D0%BC%D0%B8%D0%BB%D0%B0-%D0%B7%D0%B0%D1%85%D0%B0%D0%B6%D0%B0%D0%B5%D0%B2%D0%B0-%D0%B8%D0%B7%D0%BA%D0%B0%D1%80%D0%B0%D0%BB%D0%B0-17-%D0%BC%D0%B8%D0%BD%D1%83%D1%82-news705361.html", "text": "Колоритната съквартирантка в \"Биг Брадър\" Людмила Захажаева е истински медицински феномен. Майката на светската хиена Албена Вулева се е върнала от онзи свят, след като преди години след тежко заболяване изпада в клинична смърт. С разказ за инцидента Захажаева вече успя да прикове вниманието и удивлението на част от съквартирантите, но в изложението на драматичната случка ПИК долови някои неточности. Преди време Людмила сподели за мистичното си преживяване в социалните мрежи. Захажаева е била между двата свята в продължение на 7 минути, според думите й от тогава. Според новата интерпретация на рускинята за премеждието, времето вече е нарастнало на 17 минути. Със сегашната си версия, ако отговаря на истината, съквартирантката моментално трябва да влезе в историята, тъй като клиничната смърт не е възможно да продължи толкова. Клиничната смърт е състояние на естествено спиране на жизнено важните процеси в човешкия организъм - дишане и сърдечна дейност. Състоянието е обратимо до 7-8 минути от настъпване на смъртта, след което преминава в състояние на биологична смърт, което вече е траен процес. следствие на заболяване на дихателните пътища. 10 дни изкарала на легло, а най-тежкият момент бил, когато й спрял дъхът. Най-вероятно всичко това наистина се е случило на устатата Людмила, но с течение на годините някои факти са силно преувеличени. Както и при всички медицински случаи, така и клиничната смърт има своите феномени. Така например 47-годишен мъж след опит за самоубийство във вана със студена вода е обявен за мъртъв от служителите на Спешна помощ. Забавеното му с 4 часа транспортиране до болницата с температура на тялото 26,4 С не осуетило спасяването му, тъй като кардиограмата при пристигането му в болницата показва фибрилация. Медиците го дефибрилират и той оцелява след оказването на спешна терапия и последвалата реанимация. Той е един от редките случаи на оцеляване след продължителна клинична смърт: липса на дишане и кръвообращение, без съществени увреждания на мозъка. Колкото при Захажаева, тя се е реела из Космоса в", "date": "2017.11.16", "title": "ПАРАДОКС! Майката на Албена Вулева е медицински феномен! Людмила Захажаева изкарала 17 минути в клинична смърт"}
{"url": "http://pik.bg/%D0%BE%D1%81%D1%81%D0%B5-%D0%BC%D0%B5%D1%80%D0%BA%D0%B8%D1%82%D0%B5-%D0%B7%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D0%B4%D0%B8%D0%B8-%D0%B2-%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D0%BA%D0%B0%D1%82%D0%BE-%D1%87%D1%83%D0%B6%D0%B4%D0%B5%D1%81%D1%82%D1%80%D0%B0%D0%BD%D0%BD%D0%B8-%D0%B0%D0%B3%D0%B5%D0%BD%D1%82%D0%B8-%D1%81%D0%B0-%D0%BD%D0%B5%D0%BF%D1%80%D0%B8%D0%B5%D0%BC%D0%BB-news705385.html", "text": "ТАСС, цитирана от \"Фокус\". Паралелните мерки по регистрирането на медии като чуждестранни агенти, предприети от САЩ и Русия, са „неприемливи“. Това пише в заявление от службата на Организацията за сигурност и сътрудничество на Европа(ОССЕ) по въпросите за свободата на медиите, публикувано в четвъртък, предава „Призовавам, както САЩ, така и Русия, да преразгледат и да се откажат от исканията си към медиите да се регистрират като „чужди агенти“, а освен това да не предприемат нови мерки в тази посока“, е заявил представителят на ОССЕ по въпросите за свободата на медиите Арлема Дезира, чиито думи са цитирани в прессъобщението.", "date": "2017.11.16", "title": "ОССЕ: Мерките за регистрирането на медии в САЩ и Русия като чуждестранни агенти са \"неприемливи\""}
{"url": "http://pik.bg/%D0%BE%D1%82-%D0%B1%D0%B8%D0%B2%D1%88%D0%B0%D1%82%D0%B0-%D1%82%D0%BE%D0%BA%D1%83%D0%B4%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BD%D0%B0-%D0%BF%D0%B8%D0%BA-%D0%B4%D0%BE%D0%BA%D0%BE%D0%B3%D0%B0-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3%D0%B0-%D0%BF%D1%80%D0%B5%D0%B4-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D1%89%D0%B5-%D1%86%D0%B0%D1%80%D0%B8-%D1%85%D0%B0%D0%BE%D1%81-news705383.html", "text": "До края на годината ще продължи ремонтът на паркинга пред бившата болница \"Токуда\", сега \"Аджъбадем\". Това отговориха от здравното заведение на запитване на ПИК по повод сигнал до агенцията, че в момента там цари невероятен хаос и всички шофьори са връщани, тъй като няма къде да оставят колите си. Ето какво отговориа още от болницата: Поради големия интерес и непрекъснатото увеличаване на пациентопотока от цялата страна, в Аджибадем Сити Клиник Болница Токуда тече поетапен ремонт за разширяване и оптимизиране на наличното пространство за паркиране на автомобили в двора на болницата. Предвижда се строително-монтажните дейности да продължат до края на годината. Междувременно се използва цялото свободно пространство за паркиране за пациенти и техните близки, което за съжаление е ограничено и не може да поеме целия поток от желаещи да паркират. Аджибадем Сити Клиник Болница Токуда прави всичко възможно да осигури необходимата инфраструктура за удобството на своите пациенти и техните  близки. Капацитетът и съществуващото пространство в двора, с което болницата разполага, се използват на своя максимум, а ремонтът на паркинга ще оптимизира в рамките на възможното движението и паркирането на автомобили.", "date": "2017.11.16", "title": "От бившата \"Токуда\" отговориха на ПИК докога на паркинга пред болницата ще цари хаос "}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0-%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B4%D0%BE%D0%BA%D0%BB%D0%B0%D0%B4%D0%B0-%D0%BD%D0%B0-%D0%B1%D0%B0%D0%BD-%D0%B7%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5-news705384.html", "text": "Според доклада на БАН проектът за АЕЦ „Белене“ би бил жизнеспособен при инвестиция от 10,5 милиарда евро. Това каза пред журналисти министърът на енергетиката Теменужка Петкова, която присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“ Министър Петкова подчерта, че не се разглежда вариант, при който страната ни да плати още пари за проект от бюджета. „България не трябва да осигурява пари, тя има активи, които струват пари. България би могла чрез държавата или НЕК, ако се върви към реализация на проекта, да участва с активите, които ние притежаваме. Те са едно от най-ценните неща в проекта и ние ги имаме“, обясни министър Петкова, като уточни, че останалите пари ще дойдат от инвеститора, който ще бъде намерен. „И това дружество ще ползва заем, който ще бъде изплащан от дейността на централата за определен период от време“, поясни още тя. „БАН дава като параметри, че един такъв проект би бил жизнеспособен при инвестиция от 10,5 милиарда евро, при лихвен процент под 4,5 %. Участие на държавата при всички случаи ще даде много по-добри параметри на този проект. Но това вече е въпрос на анализ и преценка, който ние ще направим след като обстойно се запознаем с доклада и той бъде обсъден в българския парламент“, допълни енергийният министър.", "date": "2017.11.16", "title": "Министърът на енергетиката Теменужка Петкова коментира доклада на БАН за АЕЦ \"Белене\""}
{"url": "http://pik.bg/%D1%80%D0%B5%D1%81%D1%82%D0%B0%D1%80%D1%82-%D0%BD%D0%B0-%D0%B0%D0%B5%D1%86-%D0%B1%D0%B5%D0%BB%D0%B5%D0%BD%D0%B5-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-%D1%80%D0%B0%D0%B7%D0%BD%D0%B8%D1%89%D0%B8%D1%85%D0%B0-90-%D1%82%D0%B5-%D1%81%D1%86%D0%B5%D0%BD%D0%B0%D1%80%D0%B8%D1%8F-%D0%BD%D0%B0-%D1%83%D1%87%D0%B5%D0%BD%D0%B8%D1%82%D0%B5-%D0%BE%D1%82-%D0%B1%D0%B0%D0%BD-news705362.html", "text": "90-те сценария на БАН за бъдещето на АЕЦ \"Белене\" звучат като прогнозата за времето: \"Вятър слаб до умерен, на места силен.\" Но тези варианти все пак са сведени до три, два от които показват, че този проект трябва да има своето продължение и при определени условия е целесъобразен. Така че проектът има своето място в близкото бъдеще. Това заяви пред БНТ проф. Атанас Тасев по повод доклада на учените от БАН, които обобщиха, че АЕЦ Белене има перспектива. По отношение на консервацията на оборудването Тасев заяви, че можем да открием школа по най-дълго съхранение на такова. Той припомни, че върху строежа на атомната централа има мораториум и това е проблем, тъй като не може да се търсят инвеститори. На мнение сме, че държавата трябва да задържи 51 на сто от собствеността. Продавайки Белене сега, ние се лишаваме от 60 години приходи, коментира Куюмджиев. Оттук-нататъка има още дълъг път, но се тръгва в правилната посока, отсече професор Тасев. Проектът „Белене“ може да бъде финансово успешен в две трети от общо 90 сценария, които е разработила Българската академия на науките. Именно заради това от Министерството на енергетиката ще предложат анализа за обсъждане и се надяват догодина да постигнат консенсусно решение за проекта, така че в крайна сметка да не бъдат загубени вложените до момента над 3 млрд. лева. Какви са сметките за проекта? Искам да припомня, че договорът е подписан за два енергобока по два мегавата и всеки беше за  3,6 милиарда лева. Но тази цена подлежеше на ескалация в процеса на изграждане, коментира Явор Куюмджиев, бивш зам.-министър на енергетиката. През 2011 г. по желание на тогавашния и сегашния премиер Бойко Борисов руската страна предложи крайна фиксирана цена от 6,2 милиарда лева. От тях 2 милиарда са инвестирани. Ние вече сме инвестирали близо 30 на сто от стойността на централата. Т.е изпълнява се условието за 30 на сто лично участие и 70 на сто външни инвестиции. Мъчно ми е, че трябваше да минем през стоте тояги и торбата със сол, за да стигнем дотука, допълни Куюмджиев, който е на мнение, че АЕЦ \"Белене\" категорично трябва да се строи. В най-лошия сценарии централата си връща парите за между 15 и 20 години при пазарни цени на енергията. После започва да носи печалба. Очаква се цената на енергията да расте. Но дори и при сценарий с нисък ръст, това са резултатите, коментира още Куюмджиев.", "date": "2017.11.16", "title": "Рестарт на АЕЦ \"Белене\"? Енергийни експерти разнищиха 90-те сценария на учените от БАН "}
