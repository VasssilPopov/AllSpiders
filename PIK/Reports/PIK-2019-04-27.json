{"url": "https://pik.bg/%D0%BF%D0%BE%D1%82%D1%80%D0%B5%D1%81-%D0%BD%D0%B0-%D1%80%D0%B0%D0%B7%D0%BF%D0%B5%D1%82%D0%B8-%D0%BF%D0%B5%D1%82%D1%8A%D0%BA-%D0%B2%D0%B0%D0%BD%D0%B4%D0%B0%D0%BB%D0%B8-%D0%BF%D0%BE%D1%80%D1%83%D0%B3%D0%B0%D1%85%D0%B0-%D0%B3%D1%80%D0%BE%D0%B1%D0%B8%D1%89%D0%B0-news837404.html", "text": "He e зa вяpвaнe, нo e фaĸт - вeчepтa нa нaй-тъжния xpиcтиянcĸи пpaзниĸ - Paзпeти пeтъĸ, вaндaли пoтpoшиxa дeceтĸи гpoбoвe в гpoбищeтo нa cвилeнгpaдcĸия ĸвapтaл \"Гapaтa\". Πoтpoшeни ca десетки мpaмopни плoчи и ĸpъcтoвe. Cпopeд мecтни жeни ca избиpaни нaй-cтapитe гpoбoвe, пише местният сайт \"Свиленград.ком\". Πo oгънaтитe apмaтypи cи личи, чe ca лoмили здpaвeняци. Eĸип нa пoлициятa paбoти нaд ceдeм чaca нa тepeн. Дaли извъpшитeлитe ca били oзлoбeни, пияни или дpoгиpaни щe ce изecнявa тeпъpвa. Πoдoбeн вaндaлизъм и тo вpeмeтo нa гoлeмитe xpиcтиянcĸи пpaзници нямa ĸaĸ дa e извъpшeн oт бългapи, paзcъждaвaxa потресените хора, дoшли дa видят дaли фaмилнитe гpoбoвe не ca cтaнaли жepтвa нa cpeднoщнaтa вaĸxaнaлия. Сподели:", "date": "2019.04.27", "title": "ПОТРЕС: На Разпети петък вандали поругаха гробища"}
{"url": "https://pik.bg/%D1%81%D1%8A%D1%80%D0%B2%D1%8A%D1%80%D0%B8%D1%82%D0%B5-%D0%BD%D0%B0-%D0%B8%D0%BD%D0%B4%D0%B8%D0%B9%D1%81%D0%BA%D0%B0-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%81%D0%B5-%D1%81%D1%80%D0%B8%D0%BD%D0%B0%D1%85%D0%B0-%D1%85%D0%B8%D0%BB%D1%8F%D0%B4%D0%B8-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B0-%D0%B7%D0%B0-%D1%87%D0%B0%D1%81%D0%BE%D0%B2-news837374.html", "text": "Хиляди хора по целия свят останаха блокирани на летищата, след като сървърите на авиокомпания \"Еър Индия\" се сринаха, съобщават световните агенции, цитирани от Нова телевизия. Проблемът е продължил повече от шест часа и е довел до сериозни нарушения на въздушния трафик и работата на големите летища на пет континента. Според инфжормацията, става дума за срив в системата, която издава бордни карти на пътниците и обработва багажа и резервациите. Пътници на авиокомпанията публикуваха гневни постове в социалните мрежи как стоят на претъпканите летища часове наред. Сподели:", "date": "2019.04.27", "title": "Сървърите на индийска авиокомпания се сринаха. Хиляди останаха блокирани на летища за часове"}
{"url": "https://pik.bg/%D0%BE%D1%82-%D0%B2%D0%BC%D1%80%D0%BE-%D0%B4%D0%B0%D0%B2%D0%B0%D1%82-%D0%BE%D1%84%D0%B8%D1%86%D0%B8%D0%B0%D0%BB%D0%B5%D0%BD-%D1%81%D1%82%D0%B0%D1%80%D1%82-%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D1%81%D0%B8-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%BD%D0%B0-%D0%B2%D1%8A%D0%B7%D0%BA%D1%80%D0%B5%D1%81%D0%B5%D0%BD%D0%B8%D0%B5-%D1%85%D1%80%D0%B8%D1%81%D1%82%D0%BE%D0%B2%D0%BE-news837378.html", "text": "На 28 април (неделя) от 12:00 часа в парк „Св. Троица“ до храм „Св. Троица“ в столичния район „Илинден“ (на ъгъла на ул. „Цар Симеон“ и бул. „Константин Величков“) Патриотите от ВМРО ще открият предизборната кампания на листата за евроизборите през месец май. Това съобщиха от пресцентъра на ВМРО. На светлия християнски празник Възкресение Христово от ВМРО канят всички българи да се хванат на хорото и да слушат патриотичните български народни песни на Илия Луков и да потанцуват с ТФ „Мездра“. Инициативата „Да се хванем на хорото“, която е с подкрепата на водача на листата на ВМРО – Българско национално движение Ангел Джамбазки, обикаля България вече от месец и ще продължи, докато премине през всички големи градове на страната. На събитието ще присъстват лицата от листата на ВМРО – БНД, ръководството на партията и народни представители. „Каним всички да се хванем заедно на хорото, защото хорото е патриотизъм, връзка с традициите и бащиното огнище“, посочват от ВМРО. Сподели:", "date": "2019.04.27", "title": "От ВМРО дават официален старт на кампанията си за евроизборите на Възкресение Христово"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D0%BF%D0%B8%D0%BA-tv-%D0%BF%D0%BE%D0%B6%D0%B0%D1%80-%D0%B2-%D0%B4%D0%BE%D0%BC%D0%B0-%D0%BD%D0%B0-%D0%B3%D0%B5%D1%80%D0%B8-%D0%B4%D0%BE%D0%BD%D1%87%D0%B5%D0%B2%D0%B0-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B9-%D1%81%D0%B5-%D1%81%D0%BB%D1%83%D1%87%D0%B8-%D0%BD%D0%B0%D0%B2%D1%80%D1%8A%D1%85-%D0%BF%D1%80%D0%B0%D0%B7%D0%BD%D0%B8%D0%BA%D0%B0---%D1%81%D0%B0%D0%BC%D0%BE-%D0%B2--news837413.html", "text": "Кулинарните специалитети и гозби не са чужди на Гери Дончева, но за козунаците на Великденската трапеза тя ще се довери на уменията на майка си. Моделката се е зарекла да не се пробва втори път в приготвянето на традиционния за празника сладкиш, след като преди години първият й опит приключил с мини пожар. \"Тогава бях в Америка, имах моден ангажимент. Беше Великден. Аз по принцин не меся, но тогава реших да пробвам. Козунакът не просто се запали, ами и в печката лупмна огън. Беше много страшно - имаше опасност да гръмне къщата, защото там всичко е газифицирано... Пожарогасителят ме спаси. От тогава не искам да чувам повече за козунаци, които да приготям аз\", заяви пред камерата на ПИК TV Дончева. Преди дни Дончева се завърна от поредната перла от своята околосветска обиколка - Япония. Във влак красавицата забравила телефона си. И можете ли да си представито - нито един от онези близо 127 милиона души, живеещи в страна, не си го присвоил. \"Отписах го! За пръв път губя телефон и бях в тотален шок, бях тотално отчаяна - сигурна, че няма да си го върна. Отидох в магазина на \"Ейпъл\" да си купя нов, но ме посъветваха да се обърна към полицията. Не можеш да повярвам, когато 3 дни по-късно телефонът ми ме чакаше в бюро \"Загубени и намерени вещи\", разказва за перипетиите си в азиатската страна Гери Дончева. Престраши ли Гери да опита местните специалитети - суши с черва от сепия и с тестиси от риба фугу, и какво още й се случи в страната на Изгряващото слънце, гледайте сега в \"Жълтите новини\": Сподели:", "date": "2019.04.27", "title": "ЕКШЪН В ПИК TV! Пожар в дома на Гери Дончева: ето какво й се случи навръх празника - само в \"Жълтите новини\""}
{"url": "https://pik.bg/nasa-%D0%B8-fema-%D1%81-%D1%83%D1%87%D0%B5%D0%BD%D0%B8%D0%B5-%D0%B7%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D1%81%D1%80%D0%B5%D1%89%D1%83-%D0%B0%D1%81%D1%82%D0%B5%D1%80%D0%BE%D0%B8%D0%B4-%D1%83%D0%B4%D1%80%D1%8F%D1%89-%D0%B7%D0%B5%D0%BC%D1%8F%D1%82%D0%B0-news837379.html", "text": "Когато става въпрос за , затова заедно с някои , за това, което ще последва в случай, че (NEO) се , съобщава СиЕнЕн. , , коментираха от NASA през юни 2018 година. Двете агенции си партнират с международни групи като Офиса за координация на планетарната отбрана (PDCO), Европейската космическа агенция и нейният сегмент за космическо наблюдение - NEO и Международната мрежа за предупреждение за астероиди (IAWN). , където се събират , за да обсъдят \"заплашителни за Земята обекти\". По-конкретно, те . На 26 март астрономите откриха NEO, който е потенциално опасен за Земята. След като проследяват астероид, който те наричат ​​2019 PDC в продължение на месеци, те установяват, че той има шанс 1 към 100 да се удари със Земята през 2027 г. (Учените са установили тези шансове като праг за действие и възможна реакция). \" да разберем \", коментира директорът на планетарната защита на NASA Линдли Джонсън. \" .\" NASA участва в шест подобни учения за въздействие на NEO досега. И тъй като , както и орбиталните движения, те ще могат да разкрият . През най-накрая . Ще прекара . , учените се надяват , както и как се формират планетите и как започва животът. космически заплахи, вниманието никога не е прекомерно NASA и FEMA международни групи провеждат учение астероид, комета или друг близък до Земята обект приближат достатъчно за сблъсък с планетата Това природно бедствие е много малко вероятно да се случи но би било катастрофално Учението ще се състои следващата седмица на годишната конференция за планетарната отбрана учени от цял свят ще участват в измислен сценарий, при който астероидът има траектория на въздействие със Земята Ето и сценарият, по който се провежда учението: Тези учения наистина ни помагат в общността на планетарната отбрана какво трябва да знаят колегите ни по въпросите на управлението на бедствията Това учение ще ни помогне да развием по-ефективни комуникации помежду си и с правителствата NASA продължава да проучва по-точно възможните места и ефекти на въздействие по-точни прогнози в случай на възникване на реална заплаха декември мисията на NASA OSIRIS-REx стигна до астероида Бену две години в изучаването на Бену Изучавайки близкия до Земята астероид да съберат повече информация за астероидите, които биха могли да повлияят на Земята Сподели:", "date": "2019.04.27", "title": "NASA и FEMA с учение за реакция срещу астероид удрящ Земята"}
{"url": "https://pik.bg/%D0%B4%D0%B0%D1%87%D0%B8%D1%87-%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%B5-%D1%81%D0%B8%D0%BB%D0%B5%D0%BD-%D0%B8-%D1%81%D1%82%D0%B0%D0%B1%D0%B8%D0%BB%D0%B5%D0%BD-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-news837377.html", "text": "Въпреки протестите, призоваващи за оставката на президента Александър Вучич, сръбският външен министър Ивица Дачич заяви пред „Рашъ тудей“, че правителството остава силно и стабилно. По думите на Дачич Сърбия се намира на политически кръстопът. Между нестихващите спекулации, че Белград трябва да признае отцепилата се провинция Косово и настояването на Вучич, че страната трябва да остане членка на ЕС – правителството е подложено на постоянни остри критики от всички страни на политическия спектър. Първият сръбски дипломат твърди, че уличните протести представляват само една малка част от населението на страната. Тъй като управляващата коалиция на Вучич има мнозинство в Скупщината, според Дачич изборите, а не демонстрациите ще са основният фактор, който ще определи политическият курс на Сърбия. „Властта се печели или губи само чрез избори“, заявява Дачич. В момента има спекулации за предсрочни парламентарни избори в страната през юни. Дачич обвини опозицията, която оглави протестните маршове през уикендите през последните месеци, в получаване на подкрепа от мощни чуждестранни съюзници. „Когато се случи нещо подобно в нашия регион, обичайните заподозрени са западните държави“, посочва външният министър, допълвайки, че „външното влияние, не е голям почитател на правителства, които вземат само решенията си.“ По думите на първия сръбски дипломат това е просто едно голямо телевизионно шоу, което означава, че се предава фалшива картина, създадена така, че да изглежда, че протестите застрашават правителството. \"Западните медии дават измамен образ за нестабилност на кабинета, за да увеличат властта на опозицията\", категоричен е Дачич. Сподели:", "date": "2019.04.27", "title": "Дачич: Кабинетът е силен и стабилен въпреки протестите"}
{"url": "https://pik.bg/%D0%B1%D0%B8%D0%B2%D1%88-%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89-%D0%B8%D0%B7%D0%BF%D1%80%D0%B5%D0%B2%D0%B0%D1%80%D0%B8-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE-%D1%80%D0%B5%D0%B9%D1%82%D0%B8%D0%BD%D0%B3-%D0%BF%D1%80%D0%B5%D0%B4%D0%B8-%D1%81%D0%BB%D0%B5%D0%B4%D0%B2%D0%B0%D1%89%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news837384.html", "text": "Бившият вицепрезидент на САЩ Джо Байдън, който обяви официално плановете си да се кандидатира за президент на изборите през 2020 година, има подкрепата в момента на повече американски граждани, отколкото настоящият държавен глава Доналд Тръмп. Това стана ясно от социологическо проучване, публикувано от  The Hill. Според него, за Байдън днес биха гласували 43 процента от участвалите в анкетата. В същото време Тръмп има подкрепата на 37 процента. 15 процента от запитаните все още не са решили за кого биха гласували. 5 процента пък имат намерение да дадат вота си за друг кандидат. Допитването е било проведето от компанията HarrisX на 25 и 26 април, като в него са участвали около 1 000 американски граждани. Доналд Тръмп посрещна остро решението на Байдън да се кандидатира за президентския пост. Той го определи като „човек с нисък коефициент на интелигентност”. Сподели:", "date": "2019.04.27", "title": "Бивш вицепрезидент на САЩ изпревари Доналд Тръмп по рейтинг преди следващите избори"}
{"url": "https://pik.bg/%D0%B4%D0%B5%D1%86%D0%B0-%D0%BE%D1%82-%D1%86%D0%B5%D0%BD%D1%82%D1%80%D0%BE%D0%B2%D0%B5-%D0%B7%D0%B0-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D0%BD%D0%B5-%D0%BE%D1%82-%D1%81%D0%B5%D0%BC%D0%B5%D0%B5%D0%BD-%D1%82%D0%B8%D0%BF-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BA%D0%BE%D0%B7%D1%83%D0%BD%D0%B0%D1%86%D0%B8-%D0%B8-%D1%8F%D0%B9%D1%86%D0%B0-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news837380.html", "text": "В Плевен над 80 деца от  шестте центъра за настаняване от семеен тип посрещат Великден с много изненади, съобщава БНР. Дарителски акции зарадваха малчуганите с шарени яйца и козунак. \"По традиция ще заведем децата на църква, да се запознаят с традициите, с ценностите. Идват хора, посещават центровете, даряват, поздравяват децата с \"Христос Воскресе\". Очакваме да ни посетят служители на църкавата. Да поднесат на децата яйца, козунаци\", обяснява Красимира Маринова, социален работник. Сподели:", "date": "2019.04.27", "title": "Деца от центрове за настаняване от семеен тип получиха козунаци и яйца за Великден"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%BA%D0%B8%D1%82%D0%B0%D0%B9-%D1%80%D0%B0%D0%B7%D0%B1%D0%B8-%D0%BC%D1%80%D0%B5%D0%B6%D0%B0-%D0%B7%D0%B0-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D1%84%D0%B0%D0%BB%D1%88%D0%B8%D0%B2%D0%BE-%E2%80%9E%D0%BB%D0%B5%D0%B3%D0%BE%E2%80%9D-%D0%B7%D0%B0-30-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news837385.html", "text": "Китайската полиция е разбила мрежа, обвинена в производството на фалшиво „Лего” на стойност около 30 млн. долара, което е било продадено в страната, съобщава „Франс Прес”, цитирани от БНР. Полицията по-рано тази седмица обискира офиси на Лепин - китайският производител на играчки, които имитират „Лего”, в южния град Шънчжън и задържа четирима души. „През октомври 2018 г. шанхайските власти разкриха, че продукция на Лепин на пазара е изключително сходна с тази на „Лего“, се казва в становище на органите на реда. Играчките са били копирани от датския гигант „Лего” и изпращани във фабрика в Шънчжън, за да бъдат произвеждани за продажба в Китай. Сподели:", "date": "2019.04.27", "title": "Полицията в Китай разби мрежа за производство на фалшиво „Лего” за 30 млн. долара"}
{"url": "https://pik.bg/%D0%BF%D0%BE%D0%BB%D1%83%D0%B7%D0%B0%D1%89%D0%B8%D1%82%D0%BD%D0%B8%D0%BA-%D0%BD%D0%B0-%D0%BC%D0%B0%D0%BD%D1%87%D0%B5%D1%81%D1%82%D1%8A%D1%80-%D1%8E%D0%BD%D0%B0%D0%B9%D1%82%D0%B5%D0%B4-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D1%82%D1%80%D0%B0%D0%BD%D1%81%D1%84%D0%B5%D1%80-%D0%B2-news837388.html", "text": "Испанският полузащитник на Манчестър Юнайтед Андер Ерера се е договори за свой трансфер в Пари Сен Жермен, съобщават френските медии, цитирани от „Спортал”. Според информацията, футболистът ще се присъедини към френския клуб през лятото, когато изтича договорът му с “червените дяволи”. Посочва се, че от Атлетик (Билбао) също проявяват интерес към бившия си футболист, но опитът им да си го върнат е дошъл прекалено късно, тъй като играчът вече е постигнал договорка с ПСЖ. 29-годишният халф ще подпише договор за 4 или 5 години с французите. Ерера пристигна на \"Олд Трафорд\" през 2014 г., а през този сезон е играл в 20 мача за Манчестър Юнайтед. От клуба му предложиха нов договор, но двете страни не успяха да се разберат за параметрите на контракта. Сподели:", "date": "2019.04.27", "title": "Полузащитник на Манчестър Юнайтед договори трансфер в..."}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D0%BB%D0%B5%D0%B2%D0%B5%D0%BD-%D0%BF%D0%BE%D0%B4-%D0%B2%D0%BE%D0%B4%D0%B0-%D0%BC%D0%B2%D1%80-%D0%B8-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D1%80%D0%B0%D0%B7%D1%87%D0%B8%D1%81%D1%82%D0%B8%D1%85%D0%B0-%D0%B3%D1%80%D0%B0%D0%B4%D0%B0-%D0%B7%D0%B0-%D0%BC%D0%B8%D0%BD%D1%83%D1%82%D0%B8-%D1%81%D0%BD%D0%B8%D0%BC%D0%BA%D0%B8-news837447.html", "text": "Проливен дъжд и силна градушка удариха Плевен около 18 часа. На входа на града водата достигна над 1.5 метра и автомобилите плуваха, а някои бяха напълно зелети, видя екип на ПИК. Имаше бедстващи хора в закъсалите автомобили. Екипи вадеха хора от закъсалите коли. “Ако не бяха пожарникарите да ни извадят, можеше да се удавим. Водата прииждаше от всякъде, колата плуваше. Благодаря на пожарникарите, че ни спасиха”, обясни млада жена. В момента МВР разчиства града от пороя. Благодарение на добрата работа и бързата реакция няма пострадали, нанесени са само материални. Сподели:", "date": "2019.04.27", "title": "ПЪРВО В ПИК: Плевен под вода: МВР и пожарната разчистиха града за минути (СНИМКИ)"}
{"url": "https://pik.bg/%D1%87%D0%B5%D1%80%D0%BD%D0%B8%D1%8F%D1%82-%D1%88%D0%BE%D0%BA%D0%BE%D0%BB%D0%B0%D0%B4-%D1%81%D0%B2%D0%B0%D0%BB%D1%8F-%D0%BA%D1%80%D1%8A%D0%B2%D0%BD%D0%BE%D1%82%D0%BE-news837348.html", "text": "Любителите на шоколада имат нов повод да се почерпят, защото португалски учени доказаха, че той е полезен за здравето, съобщи в. \"Дейли мейл\". Похапването на няколко парченца черен шоколад всеки ден сваля кръвното налягане само за месец. Необходимото количество е 20 гр. Млечният шоколад също е полезен, но най-добър ефект има черният шоколад. Учените от Политехническия институт в Коибра са работили с 30 здрави доброволци на възраст от 18 до 27 години. Половината от тях получавали шоколад със съдържание на какао 55 процента, а останалите - 90 процента. Участниците трябвало да се въздържат от други храни, богати на флаваноли - горски плодове, чай, вино. Резултатите показаха, че систолното налягане (горната граница) на доброволците на черен шоколад намаляло с 3,5 mmHg (милиметри живачен стълб), а диастолното - с 2,3 mmHg. При участниците на млечен шоколад тези показатели намалели съответно с 2,3 и 1,7. Групата на черен шоколад също била с по-добър пулс и вентрикуларно-артериално взаимодействие - взаимодействието между лявата камера и артериите, които изтласкват кръвта в тялото. Промяна в структурата на сърцата на участниците обаче не е имало. Учените се надяват изследването им да е в полза на използването на шоколада като профилактично средство за поддържане на здрава сърдечносъдова система. Сподели:", "date": "2019.04.27", "title": "Черният шоколад сваля кръвното"}
{"url": "https://pik.bg/%D0%B2-%D1%80%D1%83%D1%81%D0%B8%D1%8F-%D0%B0%D0%BA%D1%82%D1%83%D0%B0%D0%BB%D0%B8%D0%B7%D0%B8%D1%80%D0%B0%D1%85%D0%B0-%D1%81%D0%BF%D0%B8%D1%81%D1%8A%D0%BA%D0%B0-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%BE%D1%84%D0%B5%D1%81%D0%B8%D0%B8-%D0%B7%D0%B0-%D0%B6%D0%B5%D0%BD%D0%B8-news837340.html", "text": "В Русия актуализираха списъка със „забранени“ професии за жени и така недостъпните за дамите професии вече са 79, а не 456, съобщава RT, цитирани от Нова телевизия. Сега жените в страната ще имат шанс да кандидатстват за пилоти на самолет, ще могат да карат влакове и дори да работят със строителни машини. „Условията на труд в много производствени сфери се подобряват с всяка изминала година и това е една от причините да премахнем ограниченията“ , заяви Валери Корж, високопоставен служител в Министерството на труда. Забраната за упражняването на 377 професии – преди това недостъпни за жените, се очаква да отпадне от началото на 2020 година. Мярката беше приветствана от работодателите, профсъюзите и държавните служби. Според скорошно проучване 99% от запитаните са изразили мнение, че „мъжете продължават да казват на жените къде да работят и е крайно време на дамите да им бъде позволено да упражняват професии, каквито те поискат“. Промяната ще позволи на рускините да кандидатстват за работа в авиацията, контрола на морския трафик, като шофьори на влакове и автобуси. Много от незаетите места в химическата индустрия също ще бъдат отворени за тях. 79-те забранени професии обаче включват особено тежки условия на труд, и затова ще останат запазена територия само за мъжете, посочват от министерството на труда. Това се отнася до работата на пожарникарите, миньорите, водолазите, както и поправката на парни бойлери и пещи. „Властите ще продължат да намаляват списъка със забранени професии, докато в него останат само тези, които застрашават репродуктивните способности на дамите“, обеща Корж. Списъкът с 456 забранени за жените професии влезе в сила през 1974 година, по времето на Съветския съюз. ООН остро критикува документа за нарушаване правата на жените в много от случаите. Но ето че дойде моментът, в който този списък ще остане в историята с въвеждането на новите правила. Сподели:", "date": "2019.04.27", "title": "В Русия актуализираха списъка със забранени професии за жени"}
{"url": "https://pik.bg/%D0%BF%D0%B8%D1%8F%D0%BD%D1%81%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D0%B0%D1%80%D0%B5%D1%81%D1%82%D0%B8-news837389.html", "text": "Четирима души са арестувани в Габрово заради сбиване след пиянски скандал в ранните часове на днешния ден. Инцидентът е станал пред заведение в града. Полицията и прокуратурата работят по всички версии за случилото се. Пострадал е мъж на 28 години, криминално проявен и осъждан за нападение на полицай през месец февруари тази година. Той е подал сигнал на телефон 112, че няколко човека са го нападнали пред заведението. При последвалата проверка е станало ясно, че преди инцидента в заведението е имало скандал между 28-годишния пострадал и група мъже. Според обясненията на свидетели спорът е възникнал, след като младият мъж се е държал непристойно с момиче, а управителят на механата на няколко пъти му е направил забележка за това. За случая е уведомен и дежурен прокурор. Продължават разпитите на очевидци. Източници от МВР бяха категорични, че няма данни инцидентът да е породен от етническо напрежение. Сподели:", "date": "2019.04.27", "title": "Пиянски скандал в Габрово завърши с арести"}
{"url": "https://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%B2%D0%B0%D0%BA%D0%BB%D0%B8%D0%BD-%D1%81%D0%BB%D0%B5%D0%B4-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BD%D0%B0-%D0%B8%D0%B2%D0%B0%D0%BD%D1%87%D0%B5%D0%B2%D0%B0-%D1%81%D0%B8%D0%B3%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%B9%D1%82%D0%B5-%D0%B0%D0%BA%D0%BE-%D0%B2%D0%B8-%D0%BF%D0%BE%D0%B8%D1%81%D0%BA%D0%B0%D1%82-%D0%BF%D0%BE%D0%B4%D0%BA%D1%83%D0%BF-news837451.html", "text": "Ваклин, чиито показания бяха основи за осъждането на бившата кметица на софийския кв. \"Младост\" Десислава Иванчева, заяви пред \"канал 3\", че не може да коментира присъдата на жената от правна гледна точка. \"Удовлетворен съм, че престъплението бе наказано\", каза той Предприемачът също посочи, че сред негови колеги има страх сред неговите колети от бранша, защото има вероятност корумпираните служители да се върнат на своите позиции. Сигнализирайте, ако ви предложат подкуп, каза Александър Ваклин апелира към негови колеги от бранша. Сподели:", "date": "2019.04.27", "title": "Александър Ваклин след присъдата на Иванчева: Сигнализирайте, ако ви поискат подкуп"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B4%D0%B5%D0%B1%D0%BD%D0%B5-%D0%B2-%D0%B7%D1%8A%D1%80%D0%BD%D0%B5%D0%BD%D0%B8-%D0%B7%D0%B0%D0%BA%D1%83%D1%81%D0%BA%D0%B8-%D0%B8-%D0%B4%D0%B5%D1%82%D1%81%D0%BA%D0%B8-%D0%BF%D1%80%D0%BE%D0%B4%D1%83%D0%BA%D1%82%D0%B8-news837345.html", "text": "Специалисти от организацията на Центъра за екологично здраве (EWG) проведоха проучване и установиха, че зърнените закуски съдържат опасна отрова. Изследователите открили, че люспите на тези продукти съдържат глифозат, пестицид, който се използва за контрол на плевелите. Освен това експертите установили, че зърнените закуски съдържат повече вредни вещества, отколкото витамини, които толкова усилено се рекламират. Например, при детските зърнени храни глифозатът е в по-големи количества от витамините А, В12 и D. В някои проби от зърнени закуски нивото на пестицидите надвишава безопасността с повече от 18 пъти. Проучването показа също, че почти всяка проба съдържа вредни химикали. \"Компаниите трябва да преминат към употребата на овес, който не се напръсква с глифозат. В противен случай продуктите, съдържащи химично вещество, ще продължат да се произвеждат\", заяви президентът на EWG Кен Кук. Експертите са открили глифозат и в други детски продукти. Сподели:", "date": "2019.04.27", "title": "Внимание! Смъртоносна опасност дебне в зърнени закуски и детски продукти"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BC%D0%B2%D1%80-%D1%81-%D0%B3%D0%BE%D1%80%D0%B5%D1%89%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%BB%D0%B5%D0%B4-%D0%B1%D1%83%D1%80%D1%8F%D1%82%D0%B0-news837442.html", "text": "Сравнително спокойна е оперативната обстановка на територията на страната към този момент. На телефон 112 са постъпили 14 съобщения, предимно за паднали дървета и клони, съобщиха от пресцентъра на МВР. Най-много сигнали са постъпили на територията на област Плевен – за наводнени пътни участъци и три сгради. Съобщения има и от градовете Кюстендил, Дупница, Петрич, Сандански и София. Министерството на вътрешните работи предприе редица превантивни дейности, свързани с динамична метеорологична прогноза. От ГД „Пожарна безопасност и защита на населението“ бяха изпратени предупреждения и указания за предприемане на мерки до областните управители и кметовете на общини. Подобни указания са разпратени до всички структури на вътрешното министерство, като е създадена необходимата организация за повишаване на готовността на всички структури на ГДПБЗН за оказване на съдействие на местната власт, при необходимост. Дадени са необходимите указания за наблюдение на критичните точки от пътната и водна инфраструктура и за осигуряване на непрекъсната информация за тяхното състояние. Сподели:", "date": "2019.04.27", "title": "ПЪРВО В ПИК: МВР с гореща информация за ситуацията в страната след бурята"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BD%D0%B5-%D0%B8%D0%B7%D0%BA%D0%BB%D1%8E%D1%87%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%B7%D0%B0-%D1%81%D0%BA%D0%BE%D1%80%D0%BE%D1%88%D0%BD%D0%BE-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D1%8F%D0%BF%D0%BE%D0%BD%D0%B8%D1%8F-news837368.html", "text": "Американският президент Доналд Тръмп не изключи възможността за сключването на търговско споразумение с Япония, което да бъде подписано още по време на визитата му в Токио през май, съобщава РИА „Новости”. Както стана ясно по-рано, държавният глава на САЩ се готви за посещение в Япония, което е планирано да се проведе от 25 до 28 май. По думите на Тръмп, нещата се развиват добре и подписването на споразумението може да стане много бързо. „Всичко засега върви много добре. Нека видим какво ще стане”, отбеляза Тръмп. Сподели:", "date": "2019.04.27", "title": "Доналд Тръмп не изключи възможността за скорошно търговско споразумение с Япония"}
{"url": "https://pik.bg/%D0%BA%D0%BE%D1%81%D0%BC%D0%BE%D1%81%D0%B0-%D0%BF%D0%BE%D0%BB%D1%83%D0%B4%D1%8F-%D0%B2%D1%81%D0%B5%D0%BB%D0%B5%D0%BD%D0%B0%D1%82%D0%B0-%D1%81%D0%B5-%D1%80%D0%B0%D0%B7%D1%88%D0%B8%D1%80%D1%8F%D0%B2%D0%B0-%D0%BF%D0%BE-%D0%B1%D1%8A%D1%80%D0%B7%D0%BE-%D0%BE%D1%82%D0%BA%D0%BE%D0%BB%D0%BA%D0%BE%D1%82%D0%BE-%D1%82%D1%80%D1%8F%D0%B1%D0%B2%D0%B0-news837329.html", "text": "Нещо в космоса просто не e както трябва. Вселената става все по-голяма с всяка секунда. Тя се разширява с много по-бързи темпове , отколкото би трябвало, пише порталът Си/Нет. От известно време се наблюдава несъответствие в наблюденията на „ранната“ вселена, направени с телескопа Планк от Европейската космическа агенция, и това, което астрономите виждат, когато изследват по-близките, съвременни части от пространството с телескопа Хъбъл на НАСА . (Трябва да се вземе предвид, че наблюдението на далечни части на Вселената с мощни телескопи е като наблюдение назад във времето). \"Работата на Хъбъл между ранната и късната вселена може да бъде най-вълнуващото развитие на космологията от десетилети я\", заяви водещият изследовател и нобелов лауреат Адам Рийс от Научния институт за космически телескопи, който ръководи научната мисия на Хъбъл. \"Това несъответствие нараства и сега е достигнало точка, която е наистина невъзможно да се отхвърли като случайност. Това несъответствие не би могло да се случи случайно\", допълни той. Възможно обяснение може да бъде появата на тъмна енергия в някакъв момент много отдавна. Според теориите до 70% от вселената може да се състои от мистериозни неща. Все още неоткрита и ускоряваща частица във вселената, която влияе на нейното разширяване, е друга възможност, както и идеята, че невидимата тъмна материя може да избутва нормалната материя по-силно, отколкото си мислим. Действителното обяснение остава загадка. Рийс и други учени планират да продължат да прецизират своите инструменти и измервания, но ако несъответствието не се дължи на човешка грешка, може да е необходима нова физика, за да се завърши пъзела. Сподели:", "date": "2019.04.27", "title": "КОСМОСА ПОЛУДЯ: Вселената се разширява по-бързо, отколкото трябва"}
{"url": "https://pik.bg/%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%B0-%D1%89%D0%B5-%D1%81%D0%B5-%D0%B7%D0%B0%D0%B4%D1%8A%D1%80%D0%B6%D0%B8-%D0%BE%D0%BA%D0%BE%D0%BB%D0%BE-75-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B1%D0%B0%D1%80%D0%B5%D0%BB-%D0%BF%D1%80%D0%BE%D0%B3%D0%BD%D0%BE%D0%B7%D0%B8%D1%80%D0%B0%D1%82-%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8-news837367.html", "text": "Цената на петрола ще се задържи около максимум 75 долара за барел, прогнозираха пред БНР анализатори. През седмицата стойността на черното злато удари 5-месечен връх, след като Съединените щати обявиха, че ще разширят санкциите срещу Иран и целят на пазара да няма нито един барел ирански петрол. Как геополитическите фактори влияят върху цената на петрола и каква ще бъде тя в следващите месеци и години търси отговор репортаж на Марта Младенова в предаването „Събота 150“ на програма „Хоризонт“. Според Съединените щати около 40 % от приходите на Иран идват от износа на петрол. Досега действащите санкции изключваха осем държави - Китай, Индия, Италия, Гърция, Япония, Южна Корея, Тайван и Турция, но вече Вашингтон настоява и тези държави да престанат да купуват черно злато от Техеран. Пазарите веднага реагираха, категоричен е Лукман Отънуга, анализатор в базираната в Лондон брокерска къща Forex Time: „Непосредственият ефект е твърде очевиден. Всички цени изхвърчаха до звездите. И лекият петрол, и сортът брент поскъпнаха рекордно през седмицата, което е напълно логично. Представете си просто 1,2 милиарда барела дневно просто изчезват от петролния пазар. Към това трябва да добавим, че Организацията на страните - износителки на петрол и съюзниците й свиват производството от началото на тази година, както и геополитическото напрежение в Либия, санкциите срещу Венецуела -всичко това ще поддържа цената на всички видове петрол в краткосрочен план.“ Иран - разбира се, отказа да се съобрази с допълнителните санкции от Вашингтон „Това е друг много важен елемент от ситуацията, която се развива през седмицата. Иран просто каза, че исканията на Съединените щати няма да бъдат изпълнени. Честно казано, за мен е много трудно още да направя заключение докъде ще се стигне. Мисля, че е твърде рано за прогноза. Въпреки това опасението, че няма да има достатъчно количество петрол, за да удовлетвори световното търсене, ще държи цената на черното злато висока“ А Съединените щати искат точно обратното, категорична е Агате Демария от The Economist Intelligence Unit, която вече с нетърпение очаква срещата на Организацията на страните износителки на петрол и техните съюзници - най-вече Русия, която ще се проведе през юни. „Има две неща, които ще бъдат много интересни. Първото ще е реакцията на Саудитска Арабия, защото от Съединените щати са убедени, че те имат достатъчно влияние върху нея, за да я накарат да увеличи производството на петрол и да запълни липсващите количества заради иранските санкции. Ние очакваме, че Саудитска Арабия поне частично ще се съгласи да компенсира иранската квота, заяви Демария, която визира документ, който вече е внесен за разглеждане в Сената. Според записаните в него текстове, може да се стигне до забрана на американски инвеститори да влагат средства в руски дългови облигации и допълнителни санкции срещу руските банки. А геополитическата игра на Вашингтон има измерения и по отношение на Китай, припомня Отънуга: „Когато вземем под внимание количествата петрол, купувани от Китай и фактът, че именно тази държава е основният купувач на ирански петрол, ситуацията става още по-тежка. Досега Китай беше изключен от санкциите и можеше да купува ирански петрол, а сега всички се питат - откъде Китай ще купува петрол. Очаква се останалите държави във формата ОПЕК + и Съединените щати да осигурят достатъчно количества черно злато за нуждите на Пекин. Дали това ще се случи, ще разберем още следващата седмица, смятат анализаторите, които посочват, че Гърция и Италия отдавна не купуват ирански петрол, а останалите пет държави, за които досега имаше изключение, по никакъв начин не биха противоречали на Съединените щати. „И в същото време ние имаме доста сериозни притеснения за забавянето на световната икономика, което естествено ще намали търсенето на петрол. Като добавим към този фактор геополитическото напрежение и ситуацията около Иран, очаквам да има запазване на високите цени. Всеки от тези фактори сам по себе си е предпоставка за скъп петрол. В числа - лекият американски суров петрол ще се движи в диапазона между 70 и 75 долара за барел“, коментира Отънуга, според когото по-дългосрочни прогнози биха били твърде смели. Демария прояви именно такава смелост: „Нашите прогнози са, че петролните цени ще останат в границите между 60 и 75 долара за барел от тази до 2023 година. Както виждате, ние имаме пределна цена и дъно на прогнозата. Ще започна с тавана на цената на черното злато. 75 долара за барел е в случай на сериозно забавяне на икономиката, което ще намали търсенето на суровината и съответно ще окаже натиск върху цената ѝ“. Сподели:", "date": "2019.04.27", "title": "Цената на петрола ще се задържи около 75 долара за барел, прогнозират анализатори"}
{"url": "https://pik.bg/%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D0%BE%D0%B1%D1%8F%D0%B2%D0%B8-%D1%83%D0%B4%D0%B2%D0%BE%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news837366.html", "text": "Президентът на Венецуела Николас Мадуро официално удвои минималната месечна заплата в страната до равностойността на около 8 долара на месец, съобщава „Франс Прес”, цитирана от БТА и Нова телевизия. Решението му идва в обстановка на хиперинфлация и силна девалвация на националната валута боливар. С публикуван вчера указ минималната заплата се увеличава от 18 000 боливара (б.р. 3,46 долара по официалния курс) на 40 000 боливара (б.р. 7,69 долара). Увеличението влиза в сила със задна дата от 16 април. Мадуро освен това възобнови плащането с хранителни купони на единична стойност 25 000 боливара (4,80 долара). Новата минимална заплата покрива едва една десета от разходите по основни хранителни продукти според неправителствената организация \"Сенда\", която изследва жизнения стандарт. С тези пари може да се купят само около 4 кг говеждо месо. Венецуела преживява безпрецедентна икономическа криза. В момента страната изпитва остър недостиг на лекарства и на продукти от първа необходимост. За тази година Международния валутен фонд прогнозира хиперинфлация от 10 000 000 процента. Влизането в сила от утре на ембаргото на САЩ върху венецуелския петрол вероятно ще влоши допълнително икономическата ситуация в страната. Според Мадуро, икономическите санкции вече са нанесли 30 млрд. долара щети на икономиката, която получава 96 процента от приходите си от петрола. Американското петролно ембарго цели да увеличи натиска над президента Мадуро. САЩ и още над 50 страни признаха опозиционера и председател на парламента Хуан Гуайдо за временен президент на Венецуела. Сподели:", "date": "2019.04.27", "title": "Николас Мадуро обяви удвояване на минималната работна заплата в страната"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D0%B4%D1%83%D0%BC%D0%B8-%D0%BD%D0%B0%D0%B2%D1%80%D1%8A%D1%85-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news837443.html", "text": "„Благодатният огън е символ на Божията светлина. Затова пристигането му в България е духовната радост, която пламва в сърцата на вярващите“. Това заяви министър-председателят Бойко Борисов по повод пренасянето на благодатния огън от Йерусалим в София с правителствения самолет. „Нека посрещнем Великден живи и здрави, и с вярата, че сме способни на още много добри дела“, добави премиерът Борисов в своето пожелание по случай предстоящите празнични дни. „Християнските ценности са помагали за единството на нашия народ и за съхраняването на българската идентичност и култура многократно в миналото. Вярвам, че и днес те ни дават сили да проявяваме грижа към ближния и да работим за просперитета на България“, отбеляза още премиерът Борисов. Благодатният огън, който за 15-и пореден път пристигна от Йерусалим с правителствения самолет, пренесе старозагорският митрополит Киприан и водената от него делегация. За първи път с нея пътува и представител на Македонската православна църква (МПЦ) – Охридска архиепископия – епископ Яков, който ще отнесе благодатния огън в Скопие. Това се подготви след среща в началото на април т.г. на премиера Борисов с митрополит Киприан в качеството му на ръководител на Комисията за уреждане на статута на Македонската православна църква-Охридска архиепископия. Тогава, по изричната молба на МПЦ, бе организирано пътуването на македонски епископ с българската делегация до Божи гроб. Заедно с благодатния огън, донесен с правителствения самолет на България, в Скопие ще пристигне и поздравителен адрес на министър-председателя Бойко Борисов до македонския премиер Зоран Заев. „Позволете ми с настъпването на най-светлия християнски празник – Възкресение Христово, да Ви пожелая здраве, благополучие и нека нашите два братски народа да се радват на просперитет“, отбелязва в писмото премиерът Борисов. Сподели:", "date": "2019.04.27", "title": "ИЗВЪНРЕДНО В ПИК: Премиерът Борисов с емоционални думи навръх Великден"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%B1%D1%83%D1%80%D1%8F%D1%82%D0%B0-%D0%BA%D0%B2%D0%B0%D1%80%D1%82%D0%B0%D0%BB%D0%B8-%D0%B2-%D1%81%D0%BE%D1%84%D0%B8%D1%8F-%D1%81%D1%82%D0%BE%D1%8F%D1%82-%D1%87%D0%B0%D1%81%D0%BE%D0%B2%D0%B5-%D0%B1%D0%B5%D0%B7-%D1%82%D0%BE%D0%BA-news837444.html", "text": "Лошото време в столицата остави без ток за часове кварталите \"Орландовци\" и \"Бенковски\". Улиците на \"Панчарево\" побеляха от градушка. Както ПИК съобщи, заради гръмотевиците се наложи да има и пренасочване на самолети от летище София към летище Варна и летище Бургас. Сподели:", "date": "2019.04.27", "title": "ЗАРАДИ БУРЯТА: Квартали в София стоят часове без ток"}
{"url": "https://pik.bg/%D1%83%D0%B4%D0%B0%D1%80%D0%BD%D0%BE-%D0%B4%D0%B5%D0%B2%D0%B5%D1%82-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%BE%D0%BF%D0%B5%D1%80%D0%B0%D1%86%D0%B8%D0%B8-%D0%B1%D1%8F%D1%85%D0%B0-%D0%BF%D1%80%D0%BE%D0%B2%D0%B5%D0%B4%D0%B5%D0%BD%D0%B8-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D0%B7%D0%B0-%D0%B4%D0%B5%D0%BD-news837370.html", "text": "За времето от 06:00 часа на 26 април до 06:00 часа на 27 април на територията на област Враца са били проведени 9 специализирани полицейски операции за установяване на малолетни и непълнолетни лица в и около нощните увеселителни питейни заведения, съобщава „Конкурент”, като се позовава на данни от полицията във Враца. Били са извършени проверки за наличие на стоки без акцизен бандерол, повишаване на чувството на сигурност на гражданите, противодействие на битовата престъпност, кражби на животни от частни домове и превантивни мерки срещу престъпления от всякакъв вид. Според данните, са проверени 409 лица и 282 моторни превозни средства. Съставени са 33 акта и 97 фиша. Сподели:", "date": "2019.04.27", "title": "Ударно: Девет специализирани полицейски операции бяха проведени във Врачанско за ден"}
{"url": "https://pik.bg/%D0%B1%D0%BB%D0%B0%D0%B3%D0%BE%D0%B4%D0%B0%D1%82%D0%BD%D0%B8%D1%8F%D1%82-%D0%BE%D0%B3%D1%8A%D0%BD-%D0%BE%D1%82-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%B7%D0%B0%D0%B3%D0%BE%D1%80%D1%8F-%D0%B2-%D1%81%D0%B8%D0%BD%D0%BE%D0%B4%D0%B0%D0%BB%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0-news837446.html", "text": "Благодатният огън от Йерусалим загоря в Синодалната палата. Огънят беше донесен от Негово високопреосвещенство Старозагорският митрополит Киприан. На летище „София“ светинята беше посрещната от свещеници и духовници от различни епархии в страната, които взеха частица от огъня, за да го занесат на възкресното вечерно богослужение. Благодатният огън ще бъде съхраняван в параклиса до около 23.45 часа, когато с литийно шествие ще се пренесе в патриаршеската катедрала „Св. Александър Невски“. Там Негово светейшество Българският патриарх и Софийски митрополит Неофит ще оглави Пасхалните богослужения за Възкресение Христово. Началото на богослужението е в 23.30 часа. Точно в полунощ Светейшият Патриарх ще поздрави с „Христос воскресе” православните християни. От този момент в продължение на 40 дни те ще разменят помежду си поздравите: „Христос Воскресе!” - „Воистину Воскресе!”. След полунощ в храма ще започне празничната патриаршеска Света Литургия. В неделя, на т.нар. \"Второ Възкресение\", патриарх Неофит ще оглави богослужението в митрополитския катедрален храм \"Св. Неделя\" от 11.00 часа. Сподели:", "date": "2019.04.27", "title": "Благодатният огън от Йерусалим загоря в Синодалната палата"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-17-%D0%BC%D0%B8%D0%BD%D1%8C%D0%BE%D1%80%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%B2-%D1%83%D0%BA%D1%80%D0%B0%D0%B9%D0%BD%D0%B0-news837445.html", "text": "17 миньори са загинали при злополука в мина в Източна Украйна. Телата на всички жертви бяха извадени от шахтата. Аварията по всяка вероятност е причинена от експлозия на метан. Мината е в сепаратистката Луганска народна република. В понеделник там е обявен ден на траур. В спасителните работи участваха и руски специалисти. Сподели:", "date": "2019.04.27", "title": "ТРАГЕДИЯ: 17 миньори загинаха в Украйна"}
{"url": "https://pik.bg/%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%82%D0%BE%D0%B2%D0%B0-%D1%81-%D0%BA%D0%B0%D0%B7%D0%B0%D1%80%D0%BC%D0%B0%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D1%82%D0%B0%D0%BD%D0%B5-news837456.html", "text": "Тези дни отново военният министър е подхванал темата за задължителната наборна военна служба. Така и не стана ясно защо една част от българските политици, и то не особено значителна, и не особено за пример, наричат себе си патриоти. Не стои ли разбирателството между различните членове на обществото в основата на патриотизма. Хората може да са различни по хиляди признаци, но да обичат родината си. Така наречените патриоти са христоматиен пример за партиен егоизъм и неразбирателство, камо ли за родолюбие. И с какво пък един член на ГЕРБ или на БСП е по-малко патриот от тях. Та същият този министър се е размечтал за задължителната казарма. Онази, която отнемаше две години от живота на всеки млад мъж. Времето, което беше отредено за образование, овладяване на занаят, чисто човешки младежки преживявания, начална реализация в живота, преминаваше в отвратителни порядки, мизерни помещения, столови и спални по за 50, 60, 100 души. Абсолютно безсмислени занятия и обучения срещу враг, който ако е искал, е щял да ни унищожи за часове. Насилия, извращения, издевателства на старите набори срещу новобранци, почти феодално господство на офицерския състав над войниците. И разходи, космически разходи за издръжката на цялото това безумие. Представяте ли си какво би станало, ако средствата за армията влизаха в образование, здравеопазване, заплати, социални дейности. За това ли мечтае военният министър. Няма да стане. Нито държавата ни е толкова богата, нито днешните млади са такива абдали, каквито бяхме ние едно време. Сподели:", "date": "2019.04.27", "title": "Каракачанов, това с казармата няма да стане"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BE%D0%B1%D1%8F%D0%B2%D0%B8%D1%85%D0%B0-%D0%BD%D0%B0%D0%B9-%D0%BD%D0%BE%D0%B2%D0%B8%D1%82%D0%B5-%D0%BF%D0%B0%D1%80%D0%B0%D0%BC%D0%B5%D1%82%D1%80%D0%B8-%D0%BD%D0%B0-%D0%BD%D0%BE%D1%80%D0%BC%D0%B0%D0%BB%D0%BD%D0%BE%D1%82%D0%BE-%D0%BA%D1%80%D1%8A%D0%B2%D0%BD%D0%BE-news837394.html", "text": "Световната здравна организация отново актуализира нормативите за здравословното кръвно налягане на хората, съобщава Европейският здравен журнал. От \"тихия убиец\", както наричат високото кръвно, страда почти всеки трети човек. Повишаването на кръвното налягане е реакция на организма, която се опитва да го приспособи към физическите и емоционалните натоварвания, към магнитните бури и към промените на времето. Продължителното психоемоционално напрежение и потиснатите емоции водят до повишаване на кръвното налягане, а впоследствие до хипертония, инфаркт или инсулт. Според новите изисквания на СЗО горните граници на нормалното кръвно налягане съгласно актуализираните параметри са 130 на 80 mmHg. Припомня се, че преди специалистите са съветвали да се предприемат мерки за понижаване на кръвното при показания 140 на 90 mmHg. Сега те са променени в посока надолу. За хора, които са по-млади от 65 години ориентир за горната граница на кръвното трябва да е диапазонът от 120 до 129 mmHg. За пациенти над 65 години значението на този показател не бива да превишава 139 mmHg. \"Независимо от заболяванията и степента на риска долната граница на кръвното налягане трябва да остава в рамките на 80 mmHg\", заявиха кардиолози. От Световната здравна организация предупреждават, че нарушенията в работата на сърдечно-съдовата системе ще станат причина за смъртта на повече от 1 милиард души. Сподели:", "date": "2019.04.27", "title": "ВАЖНО: Обявиха най-новите параметри на нормалното кръвно"}
{"url": "https://pik.bg/%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D1%80%D0%B8%D0%BC-%D0%BE%D0%B1%D1%8F%D0%B2%D0%B8-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-news837396.html", "text": "Кметицата на Рим се закани, че ще се справи с организираната престъпност в столичния град. Повод за гнева на Вирджиния Раджи беше дългата борба на пожарникари с огън, избухнал в незаконно сметище в източния квартал Колатина. \"Влизала съм във война с мафията няколко пъти. Не ме е страх. Рим няма да попадне под контрола на тези престъпници\", каза Вирджиния Раджи, цитирана от АФП и БГНЕС Властите подозират, че сметището е подпалено умишлено. То беше предвидено за разчистване следващата седмица. В последните 4 месеца това е третия голям пожар на отпадъци в Рим. До 2013 г. събирането и изхвърлянето на отпадъци се контролираше от един човек - Манлио Черони. Огромното сметище, което той използваше не отговаря на екологичните стандарти и беше закрито. Оттогава събирането и извозването на боклука в Рим е голям проблем, като ясно решение какво да се прави няма. Опитите на кметицата Раджи да отвори ново сметище се провалиха заради протести на граждани, живеещи край избраните места. През декември имаше голям пожар в преработвателния център, който обработва около 25 процента от отпадъците в Рим. Гражданите на столицата са недоволни от купчините боклук, които често се трупат по улицата и на свой ред ги палят. Вирджиния Раджи намеква, че мафията, която иска да контролира събирането и извозването саботира опитите на кметството да реши проблема. Гражданите вече са загубили доверие в способностите на Раджи да се справи с отпадъците, което беше едно от обещанията ѝ, когато дойде на власт с голям процент от вота през 2016 г. Сподели:", "date": "2019.04.27", "title": "Кметицата на Рим обяви война на мафията"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B7%D0%B0%D0%B4-%D0%BA%D1%83%D0%BB%D0%B8%D1%81%D0%B8%D1%82%D0%B5-%D0%BD%D0%B0-%D0%BA%D0%B0%D0%BF%D0%BA%D0%B8%D1%82%D0%B5-%D0%BB%D1%8E%D0%B1%D0%BE%D0%B2%D0%B5%D0%BD-%D1%82%D1%80%D0%B8%D1%8A%D0%B3%D1%8A%D0%BB%D0%BD%D0%B8%D0%BA-%D1%80%D0%B0%D0%B7%D1%86%D0%B5%D0%BF%D0%B8-%D0%BA%D0%BE%D0%BB%D0%B5%D0%BA%D1%82%D0%B8%D0%B2%D0%B0---%D0%B2%D0%B8-news837406.html", "text": "И този сезон на \"Като две капки вода\" не преминава без любовно-интимни искри зад кулисите. Миналата пролет Гери-Никол стана подозрително близка с Константин, а още преди шоуто да свърши се залюби и с аплодиращия я от публиката Благо Георгиев. Този път страстите се въртят около нейната съперничка са любовта на тийнейджърите - Христина Христова-Тита. Пикантната клюка от \"Капките\" донася, че изпълнителката на \"Антилопа\" е лудо влюбена в Папи Ханс. Нещо повече - двамата вече имали интимни отношения, които са сложили край на връзката на тийнсензацията от Силистра с доскорошния й приятел Викторио. Пеещият писател обаче гледал на авантюрата си с Тита като на забавление, не и като на сериозна връзка, а това никак не й се харесвало. Масло в огъня допълнително налели публикациите от последни дни, че Коцето има вземане-даване и с Мария Илиева, която е известна с влечението си към по-младичките мъже. А това докарало до луда ревност 19-годишната Тита. Стигнало ли се е до женски бой за кулисите на \"Капките\", с какво превозно средство Митко Бербатов замени \"Бентлито\", какво се случва в личния живот на Цветанка Ризова, защо испански барети и дронове ще охраняват сватбата на Цеци Красимирова и Майкъл Струмейтис, плюс още звездни клюки - гледайте сега в \"Жълтите новини\": Сподели:", "date": "2019.04.27", "title": "САМО В ПИК TV! Напрежение зад кулисите на \"Капките\": Любовен триъгълник разцепи колектива - вижте кои са сладострастниците..."}
{"url": "https://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B5%D0%BC%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%81%D0%BB%D0%BE%D0%B2%D0%B0%D0%BA%D0%B8%D1%8F-%D0%BD%D0%B0-3-%D0%BC%D0%B0%D0%B9-%D0%B2%D1%8A%D0%B2-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-news837363.html", "text": "Президентът на САЩ Доналд Тръмп ще обсъди сътрудничеството в сигурността и други въпроси с премиера на Словакия Петер Пелегрини във Вашингтон на 3 май, предаде Ройтерс, като се позова на Белия дом. Миналата седмица премиерът на Словакия съобщи, че страната ще увеличи разходите за отбрана на два процента от брутния вътрешен продукт до 2022 г., или две години по-рано от планираното. Тръмп оказва натиск на останалите страни членки на НАТО да увеличат разходите си за отбрана над това равнище, което е определено от предвождания от САЩ алианс. Сподели:", "date": "2019.04.27", "title": "Тръмп приема премиера на Словакия на 3 май във Вашингтон"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D1%80%D0%BE%D0%B2%D0%B5%D1%80%D0%B8-%D0%B2%D1%81%D0%B8%D1%87%D0%BA%D0%B8-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B8-%D0%B8-%D1%86%D1%8A%D1%80%D0%BA%D0%B2%D0%B8-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-news837351.html", "text": "В Пазарджик над 200 полицаи ще охраняват по-големите храмове по време на Великденското богослужение в празничната нощ. Всичките 77 църкви и манастири в района са проверени за пожарната им обезопасеност и наличие на евакуационни изходи. \"Поставени са 28 разпореждания там, където има констатирани някакви, не толкова сериозни пропуски и те съответно са вече отстранени, така че да има нормална пожарно-обезопасеност на всеки един обект, в който се очаква във Великденската нощ да се съберат много хора. Разбира се, опазването на обществения ред, собствеността, живота и здравето на гражданите също е в една от приоритетните цели по време на предстоящите празници, така че се очаква и екип на криминална полиция да бъдат в по-засилен режим на дежурства, така че да не се допускат посегателства върху имуществото на гражданите. Визирам, както в жилища, апартаменти, офиси, автомобили и като цяло се надявам тези празници да бъдате дни спокойни, усмихнати и светли за всички българи\", заяви говорителят на полицията в Пазарджик Мирослав Стоянов. Сподели:", "date": "2019.04.27", "title": "Полицията провери всички манастири и църкви в Пазарджишко"}
{"url": "https://pik.bg/%D0%B8%D0%BD%D1%84%D0%B0%D1%80%D0%BA%D1%82%D0%BD%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F-%D0%BF%D1%80%D0%B5%D0%BD%D0%B0%D1%81%D0%BE%D1%87%D0%B8%D1%85%D0%B0-%D1%81%D0%B0%D0%BC%D0%BE%D0%BB%D0%B5%D1%82-%D0%BE%D1%82-%D1%81%D0%BE%D1%84%D0%B8%D1%8F-%D0%BA%D1%8A%D0%BC-%D0%B2%D0%B0%D1%80%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%B1%D1%83%D1%80%D1%8F%D1%82%D0%B0-%D0%BD%D0%B0%D0%B4-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-news837429.html", "text": "Самолет е бил пренасочен от летище София към летище Варна заради гръмотевична буря, съобщи БНР. Полетът е на нискотарифна компания и е бил от Ливърпул до София. По регламент е ангажимент на авиокомпанията да придвижи пътниците до крайната точка на пътуване. От аеропорта казаха, че няма смущения в разписанието заради случая. . На места освен проливния дъжд се изсипа и ситна градушка. Сподели:", "date": "2019.04.27", "title": "ИНФАРКТНА СИТУАЦИЯ: Пренасочиха самолет от София към Варна заради бурята над столицата"}
{"url": "https://pik.bg/%D0%BE%D1%82-%D0%B0%D0%B4%D1%80%D0%B5%D0%BD%D0%B0%D0%BB%D0%B8%D0%BD%D0%BA%D0%B0-%D0%B4%D0%BE-%D0%BC%D0%B0%D0%B9%D0%BA%D0%B0-%D0%B6%D0%B0%D0%BD%D0%B0-%D0%B1%D1%80%D0%B5%D0%B9%D1%87%D0%B5%D0%B2%D0%B0-%D0%B7%D0%B0-%D1%80%D0%BE%D0%BB%D0%B8%D1%82%D0%B5-%D1%81%D0%B8-%D0%B2-%D0%B6%D0%B8%D0%B2%D0%BE%D1%82%D0%B0-%D0%B8-%D0%BD%D0%B0%D0%B9-%D1%82%D0%B5%D0%B6%D0%BA%D0%B8%D1%82%D0%B5-%D1%81%D0%B8-%D0%BC%D0%BE%D0%BC%D0%B5%D0%BD%D1%82%D0%B8-news837352.html", "text": "Жана Брейчева става популярна от телевизионния екран, като една от адреналинките в „Господари на ефира”.  Днес, в нова роля – на майка на две момчета, тя говори пред Ива Софиянска-Божкова за живота си, за тежките моменти и заниманията си с кристални картини. В момента съм в ролята на майка и това е най-важното за мен – признава Брейчева. – Но ролята ми на адреналинка бе едно красиво мое минало. Иначе сега съм посветена на двете си момчета - Самуил е на година и половина, а Преслав – на пет години”. Жана Брейчева има нестандартно хоби. Тя прави картини от кристали. „С кристални картини се занимавам откакто бях бременна с второто си дете – разказва тя. - Който се интересува от кристалотерапия, знае колко мощна и силна е тя и как помага. Не започнах заради някакъв тежък момент или нещо по-специално в живота си. Явно съм го носила в себе си. Когато голямото ми дете тръгна на детска градина, имах повече свободно време и така започнах. Иначе вече съм отворена и за нови предложения и вероятно отново ще се върна към телевизията”. Жана признава, че иска синовете й Преслав и Самуил да са много близки един с друг. Да израстнат като добри и любящи хора. На това ги уча. „Със съпруга ми ни запозна една обща приятелка – връща се назад Жана Брейчева. -  Доста време ни отне да се сближим. Първонаочално ми беше страшен и се притеснявах от този човек. Някъде около година и половина след като ни запознаха се засякохме и тогава излязохме за първи път. Тогава реших просто да го направя, за да престане да ме притеснява.  Тогава обаче осъзнах, че нещата са по-различни. Не бе любов от пръв поглед, но въпросът е, че и досега тази любов съществува. Като обич,  доверие , приятелство помежду ни, разбиране и допълване. И сега се разбираме с поглед. Като се прибере, децата веднага му се хвърлят на врата и той се занимава с тях. Когато те заспят, тогава имаме време и да си поговорим и да обсъдим нещата. Намерили сме точния начин да решаваме проблемите помежду си. Иначе няма време за почивка. Откакто се е появил големият ми син, преди пет години, имаме едно единствено пътуване до Варна със съпруга ми”. Жана Брейчева говори и за тежките моменти в живота си. „Един от тежките моменти бе, когато съпругът ми загуби брат си – казва тя. - Отиде да играе футбол и след мача, на петата минута, паднал на земята и така. Никой няма обяснение. Диагнозата бе сърдечна недостатъчност. В такива моменти казваш, че е трудно, но нямаш друг вариант, освен да го приемеш и да се пребориш с това. Тогава бе много трудно и трябваше да давам кураж на всички около мен. Съвсем скоро моят свекър влезе спешно в реанимация. Никой не знаеше какво ще се случи. Бе в реанимация повече от месец. Втакива моменти трябва да си силен, позитивен, да вдъхваш кураж на близките около себе си. Слава Богу той се оправи и всичко е наред. Сега си е у дома. За мен всичко позитивно тръгва от вярата. Ако не вярваш, няма за какво да живееш. Иначе, малко работа, едно щастливо семейство, пътувания, приятели – малко но истински. Това му трябва на човек”. Сподели:", "date": "2019.04.27", "title": "От адреналинка до майка: Жана Брейчева за ролите си в живота и най-тежките си моменти"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B8%D1%8F-%D0%B2%D0%BD%D1%83%D0%BA-%D0%BD%D0%B0-%D1%8F%D0%BF%D0%BE%D0%BD%D1%81%D0%BA%D0%B8%D1%8F-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80-%D0%BD%D0%B0%D0%BC%D0%B5%D1%80%D0%B8-%D0%BD%D0%BE%D0%B6-%D0%BD%D0%B0-%D1%87%D0%B8%D0%BD%D0%B0-%D1%81%D0%B8-news837353.html", "text": "По данни на полицията неизвестният все още мъж, преоблечен като работник, е проникнал в сградата на училището, което не работи заради десетдневната ваканция в цяла Япония по повод предстоящата абдикация на император Акихито и възкачването на трона на сина му принц Нарухито. Неизвестният мъж оставил на чина на 12-годишния принц Хисахито нож. Полицията опитва да идентифицира мъжа. Принц Хисахито е трети поред за онаследяване на трона на Япония. На 30 април сегашният император Акихито ще абдикира, а на следващия ден - 1 май, на трона ще се възкачи най-големият му син принц Нарухито. Неизвестен е проникнал в училището, където учи японския принц Хисахито - единствен внук на император Акихито и императрица Мичико, и е оставил нож на чина му, съобщи агенция Киодо, цитирана от Асошиейтед прес и ТАСС. Сподели:", "date": "2019.04.27", "title": "Жестоко предупреждение: Единствения внук на японския император намери нож на чина си"}
{"url": "https://pik.bg/%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB%D0%B5%D0%BD-%D1%86%D0%B8%D0%BA%D0%BB%D0%BE%D0%BD-%D0%B2%D1%80%D1%8A%D1%85%D0%BB%D0%B8%D1%82%D0%B0-%D0%BC%D0%BE%D0%B7%D0%B0%D0%BC%D0%B1%D0%B8%D0%BA-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D0%BD%D0%B0%D0%B4-30-%D1%85%D0%B8%D0%BB%D1%8F%D0%B4%D0%B8-%D0%B4%D1%83%D1%88%D0%B8-news837354.html", "text": "Над 30 000 души бяха евакуирани от високорискови зони в Мозамбик, който беше ударен от мощния циклон Кенет, съобщава Си Ен Ен. На други 70 000 души, намиращи се на пътя на бурята, също е наредено да напуснат домовете си. Кенет навлезе на територията на страната между окръзите Макомия и Мочимбоа да Прая – в най-далечната част на северната провинция Кабо Делгадо в четвъртък вечерта. Буреносните ветрове на стихията достигат над 140 километра в час - сила, която е характерна за ураган от 4-та категория. Кенет удари Мозамбик само месец след най-смъртоносния и опустошителен тропически циклон в историята му – Идай, който взе над 700 жертви, остави без подслон десетки хиляди и буквално помете град Бейра. Новата стихия се очаква през следващите три дни да донесе проливни дъждове, като на места са издадени предупреждения за опасност от наводнения и активизиране на свлачища. Количеството дъжд, което се очаква да падне над Мозамбик само за денонощие ще надвиши четири пъти средномесечните валежи, заявиха синоптиците. Сподели:", "date": "2019.04.27", "title": "Разрушителен циклон връхлита Мозамбик, евакуират над 30 хиляди души"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%87%D1%83%D0%B4%D0%BE%D1%82%D0%BE-%D1%81%D0%B5-%D1%81%D0%BB%D1%83%D1%87%D0%B8---%D0%B1%D0%BB%D0%B0%D0%B3%D0%BE%D0%B4%D0%B0%D1%82%D0%BD%D0%B8%D1%8F%D1%82-%D0%BE%D0%B3%D1%8A%D0%BD-%D1%81%D0%BB%D0%B5%D0%B7%D0%B5-%D0%B2-%D0%B9%D0%B5%D1%80%D1%83%D1%81%D0%B0%D0%BB%D0%B8%D0%BC-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8-news837392.html", "text": "Поклонници от много страни се стекоха при храма \"Възкресение Христово“ в Йерусалим в очакване на чудото на снизхождението и запалването на Благодатния огън. Храмът може да побере 10 хил. души. Обикновено очакването на чудото продължава между 3 и 5 часа. Чудото на Благодатния огън става в параклиса на Божи гроб (кувуклия) в съботата преди неделята на Възкресение. За да се пресекат всякакви спекулации дали чудото не е някаква форма на измама, събитието протича при специален надзор – параклисът се проверява предварително, за да няма в него нищо, което да може да предизвиква възпламеняване, след което вратите му се запечатват. В деня на чудото той се отваря и в него влизат само православният патриарх на Йерусалим – Теофил III. Когато се случи чудото с Благодатния огън първо се запалват кандило и 33 свещи – колкото са били земните години на Христос. В първите минути на запалването си Благодатният огън не пари и не гасне, дори и потопен във вода. Точно в 14:31 часа българско време, Благодатният огън снизходи. Излизането на патриарх Теофил от храма беше съпроводено от тържествен камбанен звън. Сподели:", "date": "2019.04.27", "title": "ИЗВЪНРЕДНО В ПИК: Чудото се случи - Благодатният огън слезе в Йерусалим (ОБНОВЕНА/СНИМКИ)"}
{"url": "https://pik.bg/%D0%B0%D0%BD%D0%BA%D0%B5%D1%82%D0%B0-%D0%B4%D0%BE%D0%BA%D0%B0%D0%B7%D0%B0-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D0%B5%D0%BA%D1%81-%D1%81%D0%BF%D0%B5%D1%82%D0%B5-%D0%BE%D1%82%D0%B4%D0%B5%D0%BB%D0%BD%D0%BE-news837035.html", "text": "Хората вероятно смятат, че споделянето на общо легло означава повече интимност, но грешат. Оказва се, че двойките, които спят поотделно, правят повече секс, пише в. \"Дейли стар\", позовавайки се на резултатите от британско проучване. Допитването, осъществено от \"Бенсън фор бедс\" и посветено на съня и сексуалните практики на британците, е обхванало 1540 души. Изследователите са установили, че 34 процента от двойките, които спят разделени, по-често се отдават на интимни страсти, отколкото докато са споделяли общо легло. Шестнадесет процента от участниците в анкетата отбелязват, че промяната в начина им на спане се е отразила благоприятно върху сексуалния им живот, тъй като по-често се разгорещяват на различни места в дома. Близо 40 на сто от анкетираните казват, че връзката им се е подобрила, откакто спят в отделни легла. Допитването показва, че две пети от двойките понякога си лягат разделени. Сред най-честите причини партньорите да не споделят общо легло са хъркането, въртенето, различното време за лягане и ставане. Проучването разкрива още, че една четвърт от двойките правят по-малко секс, откакто спят поотделно. Тридесет и шест процента от участниците в допитването споделят, че не биха се преместили на друго легло, защото половинката ще им липсва. Приблизително същият процента анкетирани смятат, че спането в различни легла може да навреди на връзката им. Сподели:", "date": "2019.04.27", "title": "АНКЕТА ДОКАЗА: За повече секс спете отделно"}
{"url": "https://pik.bg/%D0%BE%D1%82%D0%B5%D1%86-%D0%B0%D0%BD%D1%82%D0%BE%D0%BD%D0%B8%D0%B9-%D0%B7%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%82%D0%BD%D0%B8%D1%8F-%D0%BE%D0%B3%D1%8A%D0%BD-%D0%B8-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA%D0%B2%D0%BE-%D1%82%D0%BE%D1%87%D0%BD%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-%D1%82%D0%B0%D0%B7%D0%B8-%D0%B2%D0%B5%D1%87%D0%B5%D1%80-%D0%B2-%D1%85%D1%80%D0%B0%D0%BC-%D0%BF%D0%B0%D0%BC%D0%B5%D1%82-news837330.html", "text": "Отец Антоний от храм-паметник „Свети Александър Невски” в столицата разказа пред сутрешния блок на Нова телевизия за Благодатния огън и за това какво точно трябва да се случи тази вечер в храма. „По традиция малко преди полунощ тръгваме с литийно шествие – разказа отец Антоний. - Около 20:00 часа се очаква Благодатният огън да пристигне с правителствения самолет от Израел. Най-знатният от миряните, който се очаква да е президента, ще запали своята свещ лично от патриарха. За 15-а поредна година наша делегация взима огъня от Йерусалим. За първи път ще има македонски удховник, което не се е случвало и е нещо прекрасно. Дай Боже църквата на Македония един ден да служи с нас и да сме едно цяло. Това трябва да стане обаче в пълен консенсус и единодушие с православните църкви”. Отец Антоний разясни и какво представлява Благодатният огън. „Това, че го наричаме Благодатен огън, дава представа, че става дума за нещо по-специално – каза той. - Ясно е, че не става дума за обикновен огън. Патриархът на Йерусалим влиза в една запечатана стая. Той влиза вътре само по една дълга връхна дреха, като преди това е проверен дали има нещо запалимо в него. От там взима огъня”. Сподели:", "date": "2019.04.27", "title": "Отец Антоний за Благодатния огън и за това, какво точно ще се случи тази вечер в храм-паметника „Александър Невски”"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D1%86%D0%B8%D0%B2%D0%B8%D0%BB%D0%BD%D0%B8-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%B2%D1%8A%D0%B7%D0%B4%D1%83%D1%88%D0%B5%D0%BD-%D1%83%D0%B4%D0%B0%D1%80-%D1%81%D1%80%D0%B5%D1%89%D1%83-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B8%D0%B4%D0%BB%D0%B8%D0%B1-news837331.html", "text": "При въздушни удари в сирийската провинция Идлиб са след които предаде радио \"Свободна Европа\". По данни на Сирийската обсерватория за човешките права, бомбардировките са Територията, която е била атакувана е под контрола на въоръжената сирийска опозиция. Досега руското командване не е коментирало информацията. Провинция Идлиб се намира в северозападната част на Сирия и граничи с Турция. През септември 2018 г. Москва и Анкара се споразумяха за създаване на с ширина до 20 километра. Предполагаше се, че това ще предотврати атаките на правителствените войски срещу Идлиб. Режимът на президента Башар и Асад и неговите съюзници от Русия и Иран многократно нарушаваха споразумението. загинали най-малко 10 цивилни, две деца, извършени от руски самолети. демилитаризирана зона Сподели:", "date": "2019.04.27", "title": "Ужасът на войната: Цивилни загинаха при въздушен удар срещу провинция Идлиб"}
{"url": "https://pik.bg/%D1%80%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B4%D0%B5%D1%82%D1%81%D0%BA%D0%B0%D1%82%D0%B0-%D1%85%D0%B8%D1%80%D1%83%D1%80%D0%B3%D0%B8%D1%8F-%D0%B2-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2%E2%80%9D-%D0%B4%D0%BE%D1%86-%D1%85%D1%80%D0%B8%D1%81%D1%82%D0%BE-%D1%88%D0%B8%D0%B2%D0%B0%D1%87%D0%B5%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B1%D0%B5-%D0%B0%D0%B1%D0%B4%D0%B8%D0%BA%D0%B8%D1%80%D0%B0%D0%BB%D0%B0--news837336.html", "text": "Държавата бе абдикирала от здравеопазването, но в момента виждам опит да върне позиците си. Това заяви пред сутрешния блок на Нова телевизия шефът на детската хирургия в „Пирогов” доцент доктор Христо Шивачев. „Трето полокелие лекар съм, като всеки от предцитн ми е предал по някакъв смисъл да бъда лекар, а крайното решение бе мое и никога не съм съжалявал за избора си – заяви доцент Швачев. - Удовлетворен съм от това, което правя. Имал съм много предложеня да продължа развитието си в чужбина, но по една или друга причина съм останал тук. Избрах да остана в България, защото вярвам, че има смисъл да се работи тук. Тук е страхотно място за работа и живеене. Вярно е, че е трудно да правиш чудеса в агресивна среда, но не и невъзможно”. Доцент доктор христо Швачев коментира и последните протести на лекарите, свързани с детското здравеопазване. „Става дума за проблеми, натрупвани достатъчно дълго време – призна доцент Шивачев. - Ясно е, че има решение и една стъпка в правилната посока е новата Национална детска болница, която от министерството в момента подготвят. Това е сериозна крачка да се решат нещата. Оптимист съм. Мечтите са за това, за да бъдат реализирани. Щом има хубава идея и желание тя да се реализира, нещата ще се получат. Наистина го вярвам. Държавата бе абдикирала от здравеопазването, но в момента виждам опит да си върне позициите. Детското здравеопазване има много проблеми. Много сме разпокъсани и малко. Това, за което се моля и в което се надявам е, дай Боже, тази нова детска болница наистина да се случи”. Сподели:", "date": "2019.04.27", "title": "Ръководителят на детската хирургия в „Пирогов” доц. Христо Шивачев: Държавата бе абдикирала от здравеопазването, но опитва да върне позициите си"}
{"url": "https://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-%D0%BA%D0%B0%D0%BA-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D1%81%D0%B5-%D1%81%D0%B4%D0%BE%D0%B1%D0%B8%D0%BB-%D1%81-%D0%BB%D1%83%D0%BA%D1%81%D0%BE%D0%B7%D0%BD%D0%B0-%D0%BB%D0%B8%D0%BC%D1%83%D0%B7%D0%B8%D0%BD%D0%B0-news837335.html", "text": "Германската корпорация Daimler севернокорейският лидер , произведена от компанията, предаде \"Асошиейтед прес\". От Daimler уверяват, че . Санкциите, наложени от ООН, забраняват да се доставят на Пхенян предмети на лукса, включително лимузини. Ким Чен Ун се появяваше с лимузини на Daimler на няколко международни срещи. Във Владивосток, където се срещна с руския президент Владимир Путин, с бронирания влак на Ким бяха превозени два луксозни автомобила - Mercedes Maybach S600 Pullman Guard и Mercedes Maybach S62. Първият от тях беше използван и по време на срещата с президента на САЩ Доналд Тръмп в Ханой. В изявление на производителя на колите Daimler се казва, че компанията свои автомобили за Северна Корея и спазва строгите правила за контрол върху експорта на продукцията си. Корпорацията обаче не носи отговорност за трети лица, които биха могли да препродадат лимузините, посочват от Daimler. няма отговор на въпроса как Ким Чен Ун се е снабдил с бронирана лимузина не продават своя продукция на Северна Корея не изнася повече от 15 години Сподели:", "date": "2019.04.27", "title": "Мистерия: Как Ким Чен Ун се сдобил с луксозна лимузина"}
{"url": "https://pik.bg/%D0%B9%D0%BE%D1%85%D0%B0%D0%BD%D0%B5%D1%81-%D1%85%D0%B0%D0%BD-%D1%81-%D0%BD%D0%B0%D0%B4%D0%B5%D0%B6%D0%B4%D0%B0-%D0%B5%D1%81-%D0%B4%D0%B0-%D0%B4%D0%B0%D0%B4%D0%B5-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%B5%D0%BF%D0%BE%D1%80%D1%8A%D0%BA%D0%B0-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news837334.html", "text": "Еврокомисарят по разширяването Йоханес Хан в интервю за германска агенция предупреди, че отлагането на започването на присъединителните преговори с държавите от Западните Балкани, постигнали напредък в изпълнението на поставените критерии, като Северна Македония, може да дестабилизира целия регион, цитира думите му македонското електронно издание “МКД“. Хан даде интервю преди среща в Берлин в понеделник, организирана от германския канцлер Ангела Меркел и френския президент Еманюел Макрон с представители на страните от Западните Балкани. „Отлагането или непризнаването на обективния напредък на страните кандидатки би имало драматични последици за засегнатите страни и за целия регион като цяло. Това вероятно ще доведе до отрицателен ефект на доминото, каза Хан. Той очаква в края на следващия месец Европейската комисия да даде положителна препоръка за Северна Македония и Албания да започнат преговори за членство въз основа на единодушно приетите от държавите-членки критерии. Става дума за доверието в ЕС, като държавите-членки определиха юни като месец за решение за започване на преговори за присъединяване със Северна Македония и Албания и че всяко забавяне или непризнаване на напредъка ще има пагубни последици. Би било особено рисковано, ако започването на преговори за членство на Северна Македония бъде отхвърлено или се отложи, каза Хан, добавяйки, че ако тази страна сега е разочарована след трийсетгодишния спор за името въпреки въведените реформи, съществува опасност от вътрешна дестабилизация със сериозни последствия за целия регион. Държавите-членки на ЕС ще вземат решение въз основа на настоящата политическа оценка, като например разрешаването на дългогодишния спор за името с Гърция в случая със Северна Македония и напредъка в съдебните реформи в случая с Албания. Еврокомисарят отбеляза също, че основната цел на Берлинската среща трябва да бъде намирането на решение на блокирането на диалога между Сърбия и Косово. Той приветства инициативата на Париж и Берлин и техния интерес към региона, но предупреди, че решението на въпроса не може да бъде наложено отвън. „Ясно е, че двете страни(Сърбия и Косов – бел.ред.) трябва да се вземат устойчиво решение, което в крайна сметка трябва да доведе до възможно споразумение и да го представят на своите граждани. Външно наложено решение не може да действа, ”каза Хан в интервю за германската агенция. Сподели:", "date": "2019.04.27", "title": "Йоханес Хан с надежда ЕС да даде положителна препоръка за Македония"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D1%81%D1%80%D0%B5%D0%B1%D1%80%D0%B8%D1%81%D1%82%D0%BE-%D0%BD%D0%BB%D0%BE-%D1%81%D0%B5-%D0%BF%D0%BE%D1%8F%D0%B2%D0%B8-%D0%BD%D0%B0%D0%B4-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D0%B3%D1%80%D0%B0%D0%B4-%D0%B2%D0%B8%D0%B4%D0%B5%D0%BE-news837132.html", "text": "Сребрист НЛО се появи над канадския град Де-Па, съобщава Esoreiter.ru. Очевидци успели да го снимат и да публикуват видеоклип в Интернет. Според уфолози е възможно неидентифицираният обект да е или на извънземните, или да е създаден по техни технологии, за да може да лети в Космоса, пише руското издание. Сподели:", "date": "2019.04.27", "title": "УНИКАЛНО: Сребристо НЛО се появи над канадски град (ВИДЕО)"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA-%D0%B4%D0%B0-%D0%B1%D1%8A%D0%B4%D0%B5-%D1%80%D0%B5%D1%88%D0%B5%D0%BD-%D0%BF%D1%80%D0%BE%D0%B1%D0%BB%D0%B5%D0%BC%D0%B0-%D1%81-%D0%B3%D0%BB%D0%B0%D0%B4%D0%B0-%D0%BD%D0%B0-%D0%BA%D0%B0%D0%B4%D1%80%D0%B8-%D0%B7%D0%B0-%D0%BD%D1%8F%D0%BA%D0%BE%D0%B8-%D0%BF%D1%80%D0%BE%D1%84%D0%B5%D1%81%D0%B8%D0%B8-%D0%BD%D1%83%D0%B6%D0%BD%D0%B0-%D0%B5-%D0%BD%D0%BE%D0%B2-news837337.html", "text": "Спешно се търсят 100 техници за асансьори. Георги е на 27 години и ръководи екип от шест души за ремонт на асансьори. Заплатата му е доста над средната за страната. „Реших, че щом има търсене, ще има смисъл да го работя – разяснява Георги пред сутрешния блок на Нова телевизия. -Завършил съм гимназията по битова техника в Пловдив. От курса ни обаче само двама работим в момента като асансьорни техници. Работа има, но няма работна ръка. Не съм оставал без работа откакто съм завършил” От Асансьорната асоциация опитват да рекламират професията и обикалят училищата за да търсят кадри. След като от бранша са посетили столичният техникума „Попов”, 13 младежи са решили да опитат в професията на асансьорния техник. Предприемачите Милена Стойчева и Светлин Наков коментираха как да се реши въпросът с глада на кадри за отделни професии и какви се очаква да бъдат професиите на бъдещето, към които да насочим децата си. „За да се реши въпроса с глада на кадри е нужна нова образователна система – категоричен е Светлин Наков. – Абсолютно, корена на проблема е в образованието. Не трябва да мрънкат от отделните браншове, а да си създадат асоциация. Тя да се грижи за подбора на кадрите. През 2030 година 85 процента от работните места, които ги има в момента, няма да съществуват. Може и да е малко пресилено, но тенденциите сочат това. Има обаче една плавна трансформация. Преди не е имало експерт по изпращане на имейли, например, а в момента имам такава длъжност в офиса си. Технологията подобрява начина, по който упражняваме повечето професии. Иначе не очаквам пренасищане на пазара от ай ти специалисти. Расте търсенето и това е факт. Има нещо, което се случва от много години и това е вкарване на технологии в ежедневния живот. Навреме са прали на ръка, а сега – с перални машини”. „Въпросите, свързани с по-дългосрочна визия не могат да се решат от един план на действие – коментира Милена Стойчева. - Трябва да се мисли по-пазарно и в областта на образованието това е изключително важно. Трябва да се създадат условия образованието да посреща необходимостта от промяната и образователните нужди. Трябва да се промени начина на преподаване. Да се отвори процеса на преподаване. Учителите не могат да са пенкелера в този процес. Отдавна един човек не може да решава проблемите в момента. Учителите трябва да са един консултант, модератор в процеса на учене. Работим от над 20 години в България и моделът ни е в тясно сътрудничество с бизнеса. Въпросът с липсата на кадри, ако бъде наиситна разгледан от гледна точка на това в какви ключови сектори да се инвестира, това може да е едно решение. Маркетингът, като основно умение, например, продължава да съществува, но се е порменила средата и начина по който достига тази услуга. За нас има две основни категории на професии на бъдещето. Едната е, че дигиналната среда постепенно навлиза. Това, да знаеш езика на дигиталната среда е необходимо и задължително условия. Важно е да се развиват и уменията да можеш да мислиш творчески, да си комбинативен, комуникативен. Това са много важни предприемачески ценности и се търсят все повече”. Сподели:", "date": "2019.04.27", "title": "Експерти за това как да бъде решен проблема с глада на кадри за някои професии: Нужна е нова образователна система"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B2%D0%B0%D1%80%D0%BD%D0%B0-%D1%81%D0%B5-%D0%BF%D1%83%D1%81%D0%BD%D0%B0-%D0%BF%D0%BE-%D0%BD%D0%BE%D0%B2%D0%B8%D1%8F-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%BB%D0%B5%D0%B2%D1%81%D0%BA%D0%B8-4-%D0%BC%D0%B8%D0%BD%D1%83%D1%82%D0%B8-%D0%BE%D1%82-%D1%83%D0%BB%D0%B8%D1%86%D0%B0-%D0%B4%D0%B5%D0%B2%D0%BD%D1%8F-%D0%B4%D0%BE-%D1%81%D1%82%D0%B0%D0%B4%D0%B8%D0%BE%D0%BD-%D1%81%D0%BF%D0%B0%D1%80%D1%82-news837397.html", "text": "Иван Портних \"4 минути от улица \"Девня\" до стадион Спартак. Благодаря на всички за търпението. Карайте внимателно!\", похвали се кметът на Варна след като тества новият булевард \"Левски\". Бойко Борисов Владислав Горанов Сподели:", "date": "2019.04.27", "title": "Кметът на Варна се пусна по новия булевард \"Левски\": 4 минути от улица \"Девня\" до стадион \"Спартак\", благодаря за търпението"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D0%BE%D1%82-%D1%81%D1%83%D0%B1%D1%81%D0%B8%D0%B4%D0%B8%D1%8F%D1%82%D0%B0---%D0%B8%D1%81%D0%BA%D0%B0%D1%82-%D0%BE%D1%82-news837180.html", "text": "Социалисти готвят нов бунт срещу Корнелия Нинова, разкриват самите те пред ПИК. Червени членове започват да негодуват заради напълно непрозрачното харчене на партийната субсидия. Оказва се, че милионите, които БСП получава от държавата, се топят с пълна сила под управлението на Нинова. Една от основните причини е голямото разхищение около партийната телевизия. До момента проектът на червените е глътнала 3 милиона лева за година. А за 2019 г. в червената касичка е предвидено да влязат точно 10,5 милиона лева. Харчовете на Нинова обаче не спират с тези милиони за червената телевизия. Само за предстоящите избори ще се пръснат още няколко милиона, които не е ясно кой и на кога дава. Соцлидерката вече показа, че никак не смята да се ограничава и започна със супер луксозен концерт кампанията. Само за официалното представяне на листата преди дни в столичен парк, Нинова е пръснала десетки хиляди левове за изграждане на сцена, огромни плазми и музикална програма, пресмятат социалисти. За всички тези харчове от касата на партията парите потъват, затова червените са решени да искат от Нинова публичен отчет за всяка стотинка. Бърза справка показва, че откакто Нинова е начело на БСП, партията никак не се свени да харчи от държаванта субсидия. Само за 2018 година социалистите са стопили точно 10 835 000 лева. За заплати на \"Позитано\" 20 са пръснати 3 219 000 лева, като всичко е подписано от Нинова. В разходи от графа „други” от БСП са отчели 606 000 лева. От БСП са записали и разходи за „външни услуги” в размер на близо 6 млн. лева – общо 5 899 000 лева, за които също не било ясно къде за отишли. Тази година при отчета си Корнелия Нинова трябва да е истински магьосник, тъй като предстоят и местни избори, които ще глътнат на червената партия и малкото останали пари в касичката, като не е ясно колко са останали, притесняват се социалисти. Червените припомнят, че от партийните пари се плаща колата и охраната на Елена Йончева, която й бе назначена лично от Корнелия Нинова. Огромни телевизионни стени за хиляди левове насред парка поръчала Нинова за шепата социалисти, присъстващи на представянето на листата им Сподели:", "date": "2019.04.27", "title": "САМО В ПИК: Социалисти скочиха на Корнелия Нинова заради милионите от субсидията - искат отчет за изхарчените пари за кампанията и червената телевизия"}
{"url": "https://pik.bg/%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%83%D1%87%D0%B0%D1%81%D1%82%D0%B8%D0%B5-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%BA%D1%83%D0%B8%D0%BD%D1%81-news837391.html", "text": "Първата ракета на България в тенисао при мъжете Григор Димитров е потвърдил участието си на турнира в Куинс в Лондон, съобщава БНР, като се позовава на официалната страница на надпреварата в „Туитър”. Надпреварата трябва да се проведе между 17 и 23 юни. „Димитров се завръща“, написаха организаторите. “Този турнир винаги е бил сред любимите ми. Имам специална връзка с всички там“, споделя българинът. Сподели:", "date": "2019.04.27", "title": "Григор Димитров потвърди участие на турнира в Куинс"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%81%D1%82%D1%80%D0%B0%D1%88%D0%BD%D0%B0-%D0%B1%D1%83%D1%80%D1%8F-%D0%B2-%D1%81%D0%BE%D1%84%D0%B8%D1%8F---%D1%83%D0%BB%D0%B8%D1%86%D0%B8%D1%82%D0%B5-%D1%81%D0%B0-%D0%BF%D0%BE%D0%B4-%D0%B2%D0%BE%D0%B4%D0%B0-%D0%BD%D0%B0-%D0%BC%D0%B5%D1%81%D1%82%D0%B0-%D0%BF%D0%B0%D0%B4%D0%B0-%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B0-%D1%81%D0%BD-news837412.html", "text": "Страшна буря се изсипа над София в следобедните часове днес, видя ПИК. Проливни дъждове наводниха столичните улици. На някои места те са придружени и със ситна градушка. Силен дъжд, придружен с гръмотевици се изсипва и в покрайнините на София, съобщават очевидци пред ПИК, които изпращат и видео от бурята. Днешните дъждове не са изненада, тъй като синоптици очакваха в следобедните часове над западната половина от страната да се развие купесто-дъждовна облачност, придружени с интензивни валежи, гръмотевици и временно засилване на вятъра. Сподели:", "date": "2019.04.27", "title": "ИЗВЪНРЕДНО В ПИК TV: Страшна буря в София - улиците са под вода, на места пада и градушка (СНИМКИ)"}
{"url": "https://pik.bg/%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%B8%D1%81%D0%BA%D0%B0%D1%82-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B5%D0%BD%D0%B5%D0%BD-%D0%BF%D0%BE%D0%BB%D0%B8%D0%B3%D0%BE%D0%BD-news837341.html", "text": "Жителите на три села в Пазарджишко настояват военният полигон за обучения на специалните сили, който се намира до населените места, да бъде закрит или преместен на друго място. Причината - постоянният шум от гърмежите, замърсяването на въздуха от взривните вещества и пораженията по къщите им. Събрани са стотици подписи, които са изпратени до институциите. От години жителите от селата Црънча, Дебръщица и Паталеница са подложени на постоянен шум. Силните взривове от избухливите вещества от близкия полигон разтърсват къщите им ежедневно, оплакват се местните. \"Тези взривове - бомби ли са, какво са, защото обектът е секретен не ни дават някаква информация. Ние чуваме само огромни взривове, както вчера земята се тресеше тук в района\", заявява Елена Маджарова - председател на обществения съвет в селото. \"Има напукани стени и тавани. Аз съм си правила основен ремонт. Теглила съм кредит\", допълва Тунка Кавлакова. Хората се притесняват, че бомбите излъчват радиация. От взривовете ставали и пожари. \"Толкова болести не е имало. И по растенията. Остави по хората. Растенията боледуват. Настояваме да се спре това стреляне\", казва още Верка Маджарова. Специализираният учебен център работи от около 70 години. Използва се за обучения на силите за специални операции на армията. Най-често се стреля само с леко стрелково оръжие, поясни бригаден генерал Явор Матеев. \"През последните години ние създадохме и така наречените бъбреци. Това са специални зони вътре в полигона като обособени сектори, които са ограничени с едни диги с височина около 3 метра. 80% от стрелбата се провежда вътре в тях. Тези бъбреци са естествен шумоизолатор\", бригаден генерал Явор Матеев - командир на 68 бригада \"Специални сили\". Генерал Матеев гарантира, че изстрелите не отделят химически и радиоактивни вещества. Сподели:", "date": "2019.04.27", "title": "В Пазарджишко искат закриване на военен полигон"}
{"url": "https://pik.bg/%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8-%D0%BB%D0%B0%D0%B3%D0%B5%D1%80-%D0%B2-%D1%8E%D0%B6%D0%BD%D0%B0-%D0%B8%D1%82%D0%B0%D0%BB%D0%B8%D1%8F-news837342.html", "text": "Мъж загина в пожар в печално известен мигрантски лагер в Южна Италия, съобщава агенция АНСА, цитирани от БТА и Нова телевизия. Случаят накара министъра на вътрешните работи Матео Салвини отново да обещае, че ще разчисти мястото. Според информацията, загиналият в лагера в Борго Мецаноне, в югоизточната област Пулия. Той е на 26-години и е бил кандидат за убежище от Гамбия с отхвърлена молба. Фаталният пожар може да е бил предизвикан от късо съединение в резултат на някоя от многото незаконни връзки с електропреносната мрежа, които се използват от лагера. \"Тази трагедия потвърждава, че големите селища на чужденци, било то законно или незаконно пребиваващи, които наследихме от левицата, бяха и продължават да бъдат проблем - каза Салвини. - Наш дълг е да възстановим сигурността, реда и законността, продължавайки с упражняването на контрол, разчистванията и постепенните извеждания\". През последните месеци импровизираните мигрантски постройки в Борго Мецаноне, построени близо до официалния център за настаняване на кандидати за убежище, бяха частично разчистени с булдозери. Много от живеещите там хора са наемани незаконно и се прехранват като работници в селското стопанство, като част от бизнес, контролиран от местни мафиотски групи Сподели:", "date": "2019.04.27", "title": "Един загинал при пожар в мигрантски лагер в Южна Италия"}
{"url": "https://pik.bg/%D0%B4%D0%BC%D0%B8%D1%82%D1%80%D0%B8%D0%B9-%D0%BF%D0%B5%D1%81%D0%BA%D0%BE%D0%B2-%D0%BE%D1%89%D0%B5-%D0%BD%D0%B5-%D1%81%D0%BC%D0%B5-%D0%BF%D0%BE%D0%BB%D1%83%D1%87%D0%B8%D0%BB%D0%B8-%D0%BF%D0%BE%D0%BA%D0%B0%D0%BD%D0%B0-%D0%B7%D0%B0-%D1%87%D0%B5%D1%81%D1%82%D0%B2%D0%B0%D0%BD%D0%B5-%D0%BD%D0%B0-75-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B4%D0%B5%D1%81%D0%B0%D0%BD%D1%82%D0%B0-%D0%B2-%D0%BD%D0%BE%D1%80%D0%BC%D0%B0%D0%BD%D0%B4%D0%B8%D1%8F-news837349.html", "text": "Москва все още не е получила покана от Париж за 75-годишнината от десанта на съюзническите сили в Нормандия, съобщи говорителят на руския президент Дмитрий Песков пред репортери в събота, цитиран от РИА Новости. Преди пет години руският президент Владимир Путин бе поканен във Франция, за да участва в честването на 70-годишнината от десанта на съюзническите сили, като част от тези събития, той проведе два разговора с президента на САЩ тогава Барак Обама. Сегашният американски президент Доналд Тръмп, както съобщават американските медии, заяви, че ще посети Нормандия, за да вземе участие в събития, посветени на 75-годишнината от разтоварването на съюзническите сили във Франция. Съюзническите сили започнаха десанта в Северна Франция в Нормандия на 6 юни 1944 г., като отвориха \"втори фронт\" срещу нацистките сили в Европа. Десантът е най-голямата операция по рода си в историята. Сподели:", "date": "2019.04.27", "title": "Дмитрий Песков: Още не сме получили покана за честване на 75 години от десанта в Нормандия"}
{"url": "https://pik.bg/%D0%BB%D0%B5%D0%B3%D0%B5%D0%BD%D0%B4%D0%B0-%D0%BD%D0%B0-%D1%86%D1%81%D0%BA%D0%B0-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BE%D1%82%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B8%D0%BC%D0%B0-%D0%BE%D1%82-%D1%82%D1%83%D1%80%D0%BD%D0%B8%D1%80%D0%B0-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news837390.html", "text": "Легендата на ЦСКА и българския футбол Аспарух Никодимов направи остър коментар пред „Тема спорт” за отпадането на ЦСКА-София от Ботев (Пловдив) на полуфиналите в турнира за Купата на България след 2:3 и 3:3 в двама мача. \"ЦСКА изпусна безславно Купата и за отбора остана да преследва само титлата – анализира Паро. - Първенството обаче е като тотото. Аз от година чакам да уцеля шестицата, но знам, че няма. ЦСКА е в сходна ситуация. При някакво превъзходно стечение на обстоятелствата може и да стане шампион. Но за да запази шансовете си живи, отборът няма никаква алтернатива освен да победи Ботев в \"Коматево\" в понеделник, както и да вземе всичките си оставащи двубои до края. Ако ще и в Космоса да се играе мачът, ЦСКА трябва да спечели. Нужно е да се покаже характер след такова тежко емоционално отпадане за Купата. Но ако не бият в понеделник, в ЦСКА ще кажат сбогом на титлата. Само победи до края - друг сценарий няма. Никъде няма лесно. Ако беше лесно, аз щях да се върна на терена. Знам как се играе, но не мога да тичам вече. В ЦСКА трябва да са си взели поуките от двата мача с Ботев. Но ако допуснат същите грешки в трети пореден двубой, просто няма да имат никакво извинение. Очевидно е, че липсва достатъчно класа в състава. В елиминационни мачове като този с Ботев си личи много ясно. В такива моменти е нужно да задържиш топката, да знаеш кога да смениш темпото. А в ЦСКА си я подаваха безцелно, по ширина, без острота. Много от пасовете бяха пресичани от Ботев, оттам се създаваха предпоставки за контраатаки, а точно по този начин се стигна и до попадението за 0:2. Като цяло бракът в подаванията на ЦСКА бе много голям. В края на срещата пък отборът прояви незрялост. При 3:2 трябваше да се задържи топката и да се изчака краят на редовното време. Виждаше се, че Ботев е напълно рухнал, направо се бе предал. При 30 минути с двама човека повече ЦСКА можеше да вкара 3 гола в продълженията. Точно в такъв момент като корнера на Ботев в края на мача капитанът Бодуров трябваше да е на терена. Вместо това него го нямаше заради плюнката му във вечното дерби. Такова поведение е недопустимо в ЦСКА за човека, който носи лентата. В крайна сметка, след като допуснеш 6 гола в два мача в елиминационна фаза, почти е невъзможно да продължиш напред. При по-внимателно преглеждане на ситуациите ще видите, че четири от попаденията на Ботев паднаха през централните защитници на ЦСКА, а Чорбаджийски направи и излишна дузпа в първия мач. Другия гол - на Неделев след изчистването на Черниаускас, \"армейците\" си го създадоха сами. Как искаш да се класираш на финал по този начин, след като си допуснал толкова много грешки?! Нападателите трудно може да бъдат винени, защото реализираха пет гола. Но да инкасираш шест вече е недопустимо. ЦСКА сякаш не издържа и психически в реванша. При такава подкрепа от трибуните отборът трябваше да изоре терена още от първата минута. Нас едно време ни освиркваха още в 15-ата минута, ако не играехме добре. А сега феновете не спряха да подкрепят отбора, но играчите не се възползваха. Черниаускас сбърка с това, че даде топката точно там, където не биваше. Той на практика я поднесе на тепсия на Неделев, а можеше да я ритне в тъч или силно към центъра. Сега ЦСКА по най-бързия начин трябва да забрави за отпадането за купата и да хвърли всички усилия в първенството, където Черно море му предостави страхотен шанс да атакува първото място. Остава да разберем дали ЦСКА е способен да спечели и шестте си мача до края на шампионата...\". Сподели:", "date": "2019.04.27", "title": "Легенда на ЦСКА с остър коментар за отпадането на тима от турнира за Купата на България"}
{"url": "https://pik.bg/%D0%BE%D0%BE%D0%BD-%D0%B7%D0%B0%D1%89%D0%B8%D1%82%D0%B8-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81-%D0%BE%D1%80%D1%8A%D0%B6%D0%B8%D0%B5-news837346.html", "text": "Генералният секретар на ООН Антониу Гутериш смята Международния договор за търговията с оръжие за единствения прозрачен инструмент в тази сфера, особено важен в период на световно напрежение. Това се посочва в разпространено изявление на генералния секретар на ООН във връзка с отказа на САЩ от ратификацията на документа, предаде ТАСС, цитирана от БТА и БНР. Договорът за търговията с оръжие е единственият световен документ, насочен към увеличаване на прозрачността и контрола над международната търговия с оръжие, се казва в изявлението на Гутериш. Той е особено важен сега, когато наблюдаваме увеличаване на международното напрежение, отбелязва още генералният секретар на ООН. Антониу Гутериш посочва, че договорът е важен етап в усилията за обезпечаване на отговорността в търговията с оръжие. Президентът на САЩ Доналд Тръмп заяви, че ще поиска от Сената да не ратифицира договора, който бе подписан през 2013 г. от неговия предшественик Барак Обама. Американският президент обяви също намерение да уведоми ООН за отказа на САЩ. Сподели:", "date": "2019.04.27", "title": "ООН защити Международния договор за търговията с оръжие"}
{"url": "https://pik.bg/%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%BE%D1%81%D1%8A%D0%B4%D0%B8%D1%85%D0%B0-%D0%B0%D1%85%D0%BC%D0%B5%D0%B4-%D0%BC%D1%83%D1%81%D0%B0-%D0%B7%D0%B0-%D1%80%D0%B0%D0%B4%D0%B8%D0%BA%D0%B0%D0%BB%D0%B5%D0%BD-%D0%B8%D1%81%D0%BB%D1%8F%D0%BC-news837347.html", "text": "Върховният касационен съд е потвърдил присъдата на Апелативен съд - Пловдив от 1 година затвор за Ахмед Муса Ахмед по делото срещу 13-те имами за радикален ислям. Това съобщиха от Окръжната прокуратура в Пазарджик за радио \"Фокус\". Така общото наказание за Муса става 4 години, тъй като той има предишна 3-годишна условна присъда по подобни обвинения. От прокуратурата съобщиха още, че служители на съдебна охрана вече са задържали Ахмед Муса, за да бъде приведено в изпълнение наложеното му наказание и той е в пазарджишкия затвор. По делото за радикален ислям бяха обвинени  13 имами в проповядване на антидемократична идеология. Окръжният съд в Пазарджик наложи ефективна присъда само за Ахмед Муса, а на останалите бяха наложени глоби. Делото бе разгледано от Апелативен съд - Пловдив, който потвърди присъдите. Заради ефективното наказание само Муса имаше право на обжалване във ВКС. Оттам върнаха делото за преразглеждане на Апелативен съд и след повторното произнасяне на присъдата в резултат на новоназначени поредица от експертизи, сега тя е потвърдена отново и става окончателна. Сподели:", "date": "2019.04.27", "title": "ОКОНЧАТЕЛНО: Осъдиха Ахмед Муса за радикален ислям"}
{"url": "https://pik.bg/%D0%B3%D1%8A%D1%80%D1%86%D0%B8%D1%82%D0%B5-%D1%81%D0%B0-%D0%BD%D0%B0%D0%B9-%D1%81%D1%82%D1%80%D0%B5%D1%81%D0%B8%D1%80%D0%B0%D0%BD%D0%B8%D1%82%D0%B5-%D1%85%D0%BE%D1%80%D0%B0-%D0%BD%D0%B0-%D1%81%D0%B2%D0%B5%D1%82%D0%B0-news837298.html", "text": "Гърците са най-стресираните хора на света, сочат резултатите от проучване на \"Галъп\", извършено сред 150 хиляди души в 140 страни, пише вестник \"Катимерини\". Проведената миналата година анкета показва, че 59% от гърците са казали, че са преживели много стрес вчера, което ги поставя на първо място в света по този признак за трета поредна година. След Гърция в списъка са Филипините, Танзания и Албания. Същото проучване пита респондентите за техните негативни преживявания и тук участниците от Чад, Нигерия, Сиера Леоне, Ирак и Иран излизат начело. Анкетата е измерила високи нива на гняв сред арменците, следвани от иракчаните, иранците и палестинците. Петте държави, където се отбелязват най-много позитивни преживявания, са Парагвай, Панама, Гватемала, Мексико и Ел Салвадор. Сподели:", "date": "2019.04.27", "title": "Гърците са най-стресираните хора на света"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BA%D0%BE%D0%B9-%D0%B5-%D1%80%D0%BE%D0%B4%D0%B8%D1%82%D0%B5%D0%BB-1-%D0%B8-%D1%80%D0%BE%D0%B4%D0%B8%D1%82%D0%B5%D0%BB-2-%D0%BD%D0%B0-%D0%B8%D0%B2%D0%BE-%D1%85%D1%80%D0%B8%D1%81%D1%82%D0%BE%D0%B2-news836697.html", "text": "Не бих се наел да коментирам интелектуалните възможности на поставения под №4 в листата на БСП за евроизборите Иво Христов. Още повече че според „Уикипедия“ те са впечатляващи – средно образование (лицей) в Брюксел, висше - в елитния Юридически факултет на Софийския университет, работа като журналист в „Радио Франс Ентернасионал“, където не вземат кого да е, превод на няколко книги от френски. Аз на „Уикипедия“ вярвам. И поради това не спирам да се чудя защо според нея в биографията на „№4“ възниква една около 10-годишна дупка. До 2016-а, когато той се появява като „ръководител на  политическата и комуникационната стратегия на кампанията на Румен Радев за президент, а от януари 2017 г. е началник на кабинета на президента“ (пак според енциклопедията). И тук, ако използвам модерните напоследък понятия в джендърската Европа, започвам да се питам всъщност кой е бил „родител 1“ и кой – „родител 2“ на сегашния „№4“? Простата логика говори, че след като другарката Нинова е издигнала кандидатурата на г-н Радев, най-вероятно и тя да е цанила г-н Христов за негов „ръководител на  политическата и комуникационната стратегия“. Къде са се пресекли пътищата им, историята не казва. Твърде е възможно името му да ѝ е било подшушнато от бившите служители на Държавна сигурност около нея – все пак и бащата на г-н Христов е бил кадрови служител на военното разузнаване. Но така или иначе, откъдето и да го погледне човек, другарката Нинова несъмнено се явява в ролята на „родител 1“. Според още по-простата логика, след като г-н Радев спечели в президентската надпревара, очевидно и щабът му си е свършил добре работата. И за награда ръководителят му получава поста „началник на кабинета“ на припозналия го „родител 2“. Не знам колко от читателите осъзнават важността на този пост. Особено при положение, че „шефът“, в случая президентът, е с малък или почти никакъв политически опит. Ами тогава се стига до парадоксалната ситуация началникът на кабинета да е фактически „шеф на шефа си“. Той му определя програмата – с кого да се види и с кого не, той е „бариерата“ между него и останалите съветници, той му подсказва и какви кадрови решения да вземе, било за квотите му там, където му се полагат, било за състава на Стратегическия съвет. А ако са верни и твърденията, че г-н Христов е влязъл и в ролята на „речописец“ на словата на президента, властта му става наистина сериозна. Толкова сериозна, че да предизвика и ревност сред другите най-приближени на президента. Или пък „конфликт на интереси“ с тях, както е модерно да се казва сега... Та от тази гледна точка „излитането“ на г-н Христов от „Дондуков“ към „Позитано“ изглеждаше, колкото и да е странно, като едно облекчително за президентството мероприятие. Просто „родител 2“ се отърва по възможно най-безболезнения за него начин от „палавото си дете“. По-сложен обаче е въпросът с „приземяването“ на г-н Христов в листата на БСП за евроизборите. От една страна, напоследък той си позволи не съвсем ласкави, най-меко казано, изказвания за нея. Цитирам буквално: \"БСП 25 години консумира властта, дори когато е в опозиция. Паразитира върху лековерието на симпатизантите си. Няма обществен проект. Раздава подаяния и хрантути елита си“. И още: „Менте левицата БСП въведе плоския данък, не обузда банковия грабеж в средата на 90-те, съучаства в криминалната приватизация и допусна драматично социално разслоение. Тя злоупотреби с доверието на избирателите си\". Откровено казано, няма как да не се съглася с тези констатации. Но от друга страна, те изваждат на показ едни морални измерения, които за мен си остават непонятни. Впрочем то в България вече какво ли е понятно? През 2013 г. Антон Тодоров издаде книгата си „Шайка - Бойко, Росен, Цецо и другите“. В нея, по собствените му думи, той описва „най-мрачната част от голямата измама, известна като „български преход” – първото правителство на Борисов. И какво? Лично „вождът на шайката“ го награди с депутатско място в листите на ГЕРБ. Ами не се ли повтарят нещата? В известен смисъл г-н Христов е „левият Тодоров“ – громи „менте левицата“, която „хрантути елита си“, разобличава „съучастието ѝ в криминалната приватизация“, от която намаза и другарката Нинова. И пак какво? Получава за награда от същата тази другарка №4 в евролистата на БСП! Другото „морално измерение“, в което не мога да се вместя, е как приемаш да ядеш хляб от ръката, в която доскоро си плюл. И която, повярвайте ми, изобщо не се е измила след плюнките ти. Ама то след 1989 г. в България това май се превърна в национален спорт. Пък и една депутатска (Тодоров) или една евродепутатска (Христов) заплата комай си заслужават погнусата... Сподели:", "date": "2019.04.27", "title": "САМО В ПИК: Проф. Драганов с ексклузивен коментар: Кой е Родител 1 и Родител 2 на Иво Христов"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%BF%D1%8A%D0%BB%D0%B5%D0%BD-%D0%B4%D0%BD%D0%B5%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-news837328.html", "text": "ОВЕН Сутринта в почивния ден ще ви зарадва новина за предстоящо пътуване зад граница, което отдавна планирате. Със старание приключете задачите си, за да сте спокойни. Анализирайте ставащото на работното си място, за да си спестите конфликти с ръководството заради нещо недоизречено и неизяснено. ТЕЛЕЦ Срещите и разговорите са успешни, въпреки че деня е почивен. Не ги отлагайте, ако са уговорени предварително. Идеите ви ще бъдат подкрепени. Надявате се, че ще ви предложат служебно пътуване, но то ще забави завършването на служебните ви задължения и ще ви създаде проблеми с вашите началници. По-добре го отложете. БЛИЗНАЦИ Използвайте почивния си ден и намерете полезна информация, която ще подпомогне да напреднете във вашето професионално развитие. Не ви препоръчвам да променяте работното си място и да търсите допълнителни работа. Предпазливостта е задължителна, ако искате успехът да е с вас и да се справите със задачите си за деня. РАК Разбиранията ви за организацията на вашата работата противоречат на тези на вашите колеги в почивния ден, а и никак не им се работи. Въпреки трудностите, които ви създават, вие се справяте с успех. Бъдете склонни на компромиси. Справяте се без усилия, но ядовете от сутринта, които ви е създал ваш колега са причина да работите по-бавно от обичайното. ЛЪВ Отдайте се на рутината, ако сте решили а сте дейни работохолици в почивния си ден. Пътувайте делово, но ако сте напрегнати заради служебните си задачи, по-добре е да останете на работното си място. Не се впускайте в начинания, защото ще допуснете сериозни финансови загуби, които трудно и след много време ще успеете да възстановите. ДЕВА Не провеждайте делови разговори, без значение дали сте в отпуск или сте на работа. Денят е почивен и изисква крайна предпазливост от ваша страна. Задълженията не ви позволява да се отпускате, затова се постарайте да отхвърлите най-неотложните си задачи. Проявете такт към колегите си. ВЕЗНИ Не се доверявайте на странични съвети. Обмислете професионалните си планове. В почивния ден вашата активност ще окаже влияние на работата ви. Очаквайте новина за финансови постъпления. Чувствате се уверени в себе си, в знанията си и в професионалните си възможности, но въпреки това успехът може да ви изневери. СКОРПИОН Пропуснете деловите разговори в почивния ден, ако са свързани с обсъждане на нови проекти и не сте добре подготвени. Избере ден в който ще съумеете да се представите добре. Заемете се с текущите служебни задължения преди края на месеца. Подобрете материалното си състояние, без да предприемате цялостна промяна на работното си място, защото ще е грешка. СТРЕЛЕЦ Не провеждайте разговори за назначаване на нови служители, защото няма да са успешни за вас в почивния ден. Постарайте да приключите със служебните си задължения, които не търпят повече отлагане и може да ви създадат проблеми. Осъществете планирано пътуване, ако не е импровизирано. КОЗИРОГ Разрешете точно дне, в почивния си ден, служебен проблем, който ви притеснява от няколко дни. Не пренебрегвайте задълженията си. Очаквайте финансови постъпления. Коригирайте поведението си спрямо вашите стари и нови делови партньори, за да не ги разочаровате. ВОДОЛЕЙ Запазете спокойствие, ако в почивния ден искате да преодолеете трудностите с лекота и да не се окажете в ситуация без изход. Предпазвайте се от внезапни решения за инвестиции, ако нямате необходимата финансова стабилност. Не търсете в този ден място за офис. РИБИ Справяте се отлично със служебните си задължения, но сте уморени сте и е възможно да не успеете да приключите със задачите си до края на почивния ден. Подобрете на финансовото състояние. Избягвайте конфликти с бизнес-партньорите си. Бъдете внимателни, ако имате спешна задача. Сподели:", "date": "2019.04.27", "title": "САМО В ПИК: Топ астроложката Алена с пълен дневен хороскоп"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%BA%D0%BE%D0%B7%D1%83%D0%BD%D0%B0%D0%BA%D1%8A%D1%82-%D0%BF%D1%8A%D0%BB%D0%B5%D0%BD-%D1%81-%D0%BF%D0%B0%D0%BB%D0%BC%D0%BE%D0%B2%D0%BE-%D0%BC%D0%B0%D1%81%D0%BB%D0%BE-%D0%B8-%D0%BE%D1%86%D0%B2%D0%B5%D1%82%D0%B8%D1%82%D0%B5%D0%BB%D0%B8-news837208.html", "text": "Палмово масло, маргарин, оцветители и куп други Е-та влагат в козунаците, установи проверка на Асоциацията „Активни потребители”. Обикновените козунаци във фурни и хранителни вериги се предлагат обикновено на цена от 3,69 лв., домашните – за 5,60 лв. Френските с цели парчета шоколад и стафиди пък струват 8,99 лв. В някои от козунаците експерти от Асоциацията са открили средно по 5-6 Е-та в описаните съставки – емулгатори, ензими, антиоксиданти, киселинни регулатори, консерванти, включително и оцветители, тоест заместители на яйцата, а освен тях маргарин и палмово масло. Сподели:", "date": "2019.04.27", "title": "Внимание! Козунакът пълен с палмово масло и оцветители"}
{"url": "https://pik.bg/40-%D0%B3%D0%BE%D0%B4%D0%B8%D1%88%D0%BD%D0%BE-%D0%BF%D1%80%D0%B8%D1%8F%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B8-%D1%85%D0%B0%D0%B9%D0%B3%D0%B0%D1%88%D0%BE%D0%B4-%D0%B0%D0%B3%D0%B0%D1%81%D1%8F%D0%BD-%D0%B7%D0%B0-%D0%BC%D1%83%D0%B7%D0%B8%D0%BA%D0%B0%D1%82%D0%B0-%D0%BF%D0%BE%D0%B5%D0%B7%D0%B8%D1%8F%D1%82%D0%B0-%D0%B8-%D0%BB%D1%8E%D0%B1%D0%BE%D0%B2%D1%82%D0%B0-news837359.html", "text": "Поетът и драматург Недялко Йорданов и композиторът Хайгашот Агасян разказаха за магията на 40-годишното приятелство. Те споделиха, че са се запознали на постановка в Младежкия театър, когато младият тогава композитор за първи път свирил песен по стихове на Йорданов, днес допълни, че за него поетът е бил кумир. „Аз бях бесен, защото Хайго 20 години ми викаше „господарю”, не смееше да се обърне към мен по име. Ако кажеше „Недялко”, това беше събитие”, каза поетът пред Би Ти Ви, а композиторът допълни, че го правел от уважение. Въпреки различията между двамата, по думите им, приятелството им устояло на времето, защото противоположностите се привличат. „И в най-трудните моменти не сме се карали. След промените съкратиха оркестъра на Младежкия театър, Хайго трябваше или да отиде в Щатите или да се хване в някой ресторант да свири. Тогава аз го викнах в моя театър – „Възраждане”. Пишех пиеси, в които Хайго играеше”, добави Йорданов. Двамата имат редица общи песни, в последния им албум са събрали златните им хитове – „Младостта се завръща”, „Остарявахме заедно”, „Тинейджърска песен” и други. „В този диск всички текстове са мои, Хайго ги изпълнява. Само една негова песен изпълнявам аз, той ми е разрешил”, допълни поетът. „Аз винаги съм смятал, че светът съществува благодарение на любовта. Тя спасява човечеството, понякога надделява омразата – тогава започват войните, убийствата, но винаги любовта надделява. Човек се ражда от любов, живее с любов, а понякога умира от любов. В живота голямата ми любов е Ивана. , тази книга, е посветена на нея – 50 години направихме вече, златна сватба”, сподели Йорданов. Сподели:", "date": "2019.04.27", "title": "40-годишно приятелство: Недялко Йорданов и Хайгашод Агасян за музиката, поезията и любовта"}
{"url": "https://pik.bg/%D0%BA%D0%B8%D1%80%D0%B8%D0%BB-%D0%BE%D1%82-%D0%B4%D0%BE%D0%BC%D0%B0-%D0%B7%D0%B0-%D1%81%D0%B8%D1%80%D0%B0%D1%86%D0%B8-%D0%B2-%D0%B7%D0%B2%D1%8A%D0%BD%D0%B8%D1%87%D0%B5%D0%B2%D0%BE-%D0%B4%D0%B0%D1%80%D0%B8-1000-%D0%BA%D0%BE%D0%B7%D1%83%D0%BD%D0%B0%D0%BA%D0%B0-news837302.html", "text": "Над 1000 козунака за стари и самотни хора успя да събере само за две седмици 17-годишният Кирил Балдев от село Мененкьово, което е близо до Белово. Израснал е в Дома за деца в село Звъничево. От три години момчето казва, че е докоснато от магията на благотворителността. Козунаците му бяха раздадени в селата в общините \"Марица”, \"Родопи”, Ружинци и Септември. Другата седмица ще направи новата си кампания \"Топъл обяд в Пловдив”. За нея вече е събрал пари за обяд за 50 стари хора, пише \"Марица\". Съдбата на Кирил е тежка - майка му Антоанета го оставя в дома, понеже не е в състояние да се грижи за него. Това става, след като баща му загива в катастрофа. \"Бил съм малък и не помня нищо от това време. Всичките ми спомени са свързани с ​дома в Звъничево”, казва Кирил. Макар и изоставен от майка си, той поддържа връзка с нея. Не иска да се връща в семейството, защото смята, че там няма възможност да се развива. Досега Кирил е бил автор на повече от 10 благотворителни кампании. \"Нито една не съм обвързвал с някаква политическа партия, защото те не помагат в такива случаи”, казва 17-годишният младеж. Помни първата си благотворителна кампания. Тя станала преди три години, когато след пожар изгоряло читалището „Свети свети Кирил и Методий” в родното му Миненкьово. Селото е близо до река Марица и през османско време в него е имало три турски, един арабски и един гръцки чифлик. \"Предложих да съберем книги за читалището и бях много учуден, когато в акцията се включиха толкова много хора. Разбрах, че благотворителността е вътре в мен”, казва Кирил. С помощта на будни българи читалището в Миненкьово било възстановено. Още с първата си инициатива разбрал силата на социалните мрежи. С тях акциите, които замисля, веднага намират последователи в страната. \"С мобилен интернет може да постигнеш всичко! И в повечето от кампаниите откликват и се включват млади хора на моята възраст. Така за по-малко от две седмици успяхме да съберем 1000 козунака - при условие че целта ни беше само 350”, обясни ученикът. Сподели:", "date": "2019.04.27", "title": "Кирил от дома за сираци в Звъничево дари 1000 козунака"}
{"url": "https://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%B1%D0%B8%D0%B2%D1%88-%D0%B2%D0%BE%D0%B5%D0%BD%D0%B5%D0%BD-%D0%BF%D1%80%D0%B5%D0%B3%D0%B0%D0%B7%D0%B8-%D1%85%D0%BE%D1%80%D0%B0-%D0%BC%D0%B8%D1%81%D0%BB%D0%B5%D0%BB-%D0%B3%D0%B8-%D0%B7%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-news837361.html", "text": "Бивш американски военен се вряза с автомобила си в минувачи и рани осем души, защото ги мислел за мюсюлмани, съобщи полицията на щата Калифорния, цитирана от Франс прес. 34-годишният Айзея Пипълс е разследван за опит за убийство с утежняващо вината обстоятелство - расистки мотив, уточни полицията на Сънивейл, близо до Сан Франциско. Според местните медии сред ранените има трима членове на едно семейство: бащата, 13-годишната дъщеря и 8-годишният син. Най-пострадало е момичето, което е в кома. Не се съобщават националността или вероизповеданието на жертвите. Адвокатът на Айзея Пипълс заяви, че клиентът му е бивш военен, който страда от посттравматичен стрес и че той ще поиска обвиняемият да получи подходящо лечение. Сподели:", "date": "2019.04.27", "title": "УЖАСЯВАЩО: Бивш военен прегази хора, мислел ги за мюсюлмани"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D1%87%D0%B5-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-%D0%BD%D0%B5-%D1%81%D0%B0-%D0%B1%D0%B8%D0%BB%D0%B8-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B5%D0%BD%D0%B8-news837306.html", "text": "Премиерът на Шри Ланка Ранил Викремесингхе се извини от името на правителството на сънародниците си, че властите са били неспособни да предотвратят серията от атентати на Великден, в които загинаха стотици хора и бяха ранени около 500 души, предаде БТА. \"Ние носим колективна отговорност и молим за прошка нашите сънародници за неспособността да предотвратим трагичните събития. Ние обещаваме да възстановим църквите, да съживим икономиката и да спрем тероризма в нашата страна с подкрепата на международната общност\", каза премиерът от името на цялото правителство. Същевременно полицията арестува седем души във връзка с разследването на нападенията. Арестите бяха извършени при щурм на къща в източния град Калмунай. В страната продължава издирването на 140 души, заподозрени, че може да имат нещо общо с атентатите от неделя. ДПА и Асошиейтед прес съобщиха за престрелка, избухнала между полицията и група млади мюсюлмани по време на претърсване на къща в крайбрежния град Самантурай. При операцията са били иззети пояси за експлозиви, експлозиви, детонатори и метални сачми. Отекнали са и три експлозии. Сподели:", "date": "2019.04.27", "title": "Премиерът на Шри Ланка се извини, че атентатите не са били предотвратени"}
{"url": "https://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D0%B3%D0%BB%D0%BE%D0%B1%D0%B5%D0%BD%D0%B8-%D0%B7%D0%B0-%D1%88%D0%BE%D1%84%D0%B8%D1%80%D0%B0%D0%BD%D0%B5-%D0%B2-%D0%B0%D0%B2%D0%B0%D1%80%D0%B8%D0%B9%D0%BD%D0%B0%D1%82%D0%B0-%D0%BB%D0%B5%D0%BD%D1%82%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-news837308.html", "text": "Глоби за десетки тръгнали на път. Без книжка за 3 месеца и 1000 лева разход заради бързането в първия почивен ден за много от шофиращите в аварийната лента на „Хемус”. КАТ глоби и десетки шофьори за каране в аварийната лента. Някои от глобените шофьори приеха глобата безмълвно, други решиха да оспорят, предава Би Ти Ви. След като стана ясно, че ще бъде глобен с 1000 лева, а книжката му ще бъде отнета за 3 месеца, Николай побърза да се оплаче от лошо отношение на полицията. Впоследствие получи и акт за неизпълнение на полицейско разпореждане. Следобед движението по магистралата се нормализира. Сподели:", "date": "2019.04.27", "title": "Десетки глобени за шофиране в аварийната лента на магистралата"}
{"url": "https://pik.bg/%D1%81%D0%BA%D1%80%D0%B8%D1%82%D0%B8%D1%82%D0%B5-%D0%BA%D0%B0%D0%BC%D0%B5%D1%80%D0%B8-%D0%B2%D0%BA%D1%8A%D1%89%D0%B8-%D1%85%D0%B8%D1%82-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news837304.html", "text": "Докато гражданите празнуват най-светлия християнски празник, целият наличен ресурс на МВР ще бъде мобилизиран, за да протече всичко гладко и спокойно. Това заяви директорът на пловдивската полиция старши комисар Атанас Илков. По думите му можем да очакваме засилено полицейско присъствие из целия Пловдив и областта. Униформени ще бъдат разположени по всички храмове, за да обезпечат сигурността. Там ще бъдат проверявани лица със съмнително поведение. До църковните служби няма да се допускат хора, употребили наркотици, алкохол или такива, които носят забранени вещи, обемисти багажи, столове, маси, стълби, оръжие и всички други опасни предмети, припомня \"Марица\". Служители на реда ще бъдат разположени и в големите молове и вериги, както и на всички места, където се очаква да има големи маси хора. От МВР съветват да се внимава с багажа в търговските обекти - да не се оставят без надзор чанти, защото стават лесна плячка за крадците. От полицията ще се грижат и за безпроблемното протичане на шествието на Бачковския манастир. Междувременно стана ясно, че скрити камери и видеоохранителни системи вече са хит сред хората, които тръгват на път по празниците и оставят домовете си необитаеми за няколко дни, пише \"Новини.бг\". Така домакинствата пазят покъщнината си от набезите на апаши, които дебнат празните къщи. Цените на апаратите варират, като средно едно устройство излиза 70 лева. Сподели:", "date": "2019.04.27", "title": "Скритите камери вкъщи хит по празниците"}
{"url": "https://pik.bg/%D0%B2%D1%8F%D1%80%D0%B0-%D0%BF%D0%BE%D0%B4-%D0%BA%D0%BB%D1%8E%D1%87-%D1%86%D1%8A%D1%80%D0%BA%D0%B2%D0%B8-%D0%B2-%D1%80%D1%83%D1%81%D0%B5%D0%BD%D1%81%D0%BA%D0%BE-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B8-%D0%BD%D0%B0-%D0%B2%D1%8A%D0%B7%D0%BA%D1%80%D0%B5%D1%81%D0%B5%D0%BD%D0%B8%D0%B5-news837296.html", "text": "Много църкви в Русенската епархия ще останат затворени дори и за великденското богослужение. Причината е, че има голям недостиг на духовници, предава БГНЕС. Оказва се, че 260 храма на територията на епархията, се обслужват само от 70 свещеници. Дейността на духовниците в епархията е организирана така, че да могат да обиколят почти всички места, за които отговарят. Ще има обаче и църкви, които ще останат затворени на Възкресение Христово. Митрополит Наум каза още, че и тази година благодатният огън за Великденското богослужение ще пристигне в Русе от Букурещ през Дунав мост. Преди два дни правителството отпусна допълнителни средства за вероизповеданията. На официално признатите религиозни общности ще бъдат разпределени около над 20 млн. лв. Сподели:", "date": "2019.04.27", "title": "ВЯРА ПОД КЛЮЧ: Църкви в Русенско остават затворени на Възкресение"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D1%8A%D1%80%D0%B2%D0%B0%D0%BD%D0%BE%D0%B2-%D1%87%D0%B0%D0%BA%D0%B0-%D0%B1%D0%B5%D0%B1%D0%B5-%D1%81%D0%BD%D0%B8%D0%BC%D0%BA%D0%B0-news834804.html", "text": "Георги Първанов и жена му Зорка са в трепетно очакване на внуче №3, научи ексклузивно „Ретро“. По-малкият от двамата синове на бившия президент – Ивайло, и съпругата му Роси ще станат родители на първо дете до няколко месеца. Досега бъдещите майка и татко пазели в абсолютна тайна новината за предстоящото щастливо събитие, тъй като се притеснявали от лоши очи и уроки. Когато обаче Роси преполовила бременността, с Ивайло вече се почувствали по-спокойно и решили да увековечат красивия етап от съвместния им живот с професионална фотосесия. Двамата позирали пред обектива на фотограф, а за снимките президентската снаха се издокарала с визия на самодива – в бяла прозрачна рокля по тялото, която добре описва вече оформеното ѝ коремче. Роси е родом от Враца, но още от студентка живеела в София. Завършила с отличие финанси в УНСС, както и европейски бизнес в престижен английски университет. Близки до семейството разкриват, че въпреки солидното образование не се месела в хотелиерския бизнес на мъжа си Ивайло, а допреди да излезе по майчинство работела като високопоставен мениджър в Обединена българска банка. Сватбата на Ивайло и Росица бе сред най-бляскавите церемонии за 2016 г., а 3 години след пиршеството двамата най-после са се решили на следващата важна крачка, а именно родителството. По-големият син на Георги Първанов – Владимир, доста изпревари брат си и вече е горд татко на две дечица. Първото внуче на бившия държавен глава се роди през 2011 г. и носи неговото име – Георги, а през лятото на 2015 г. се появи и първородната внучка Виктория. Въпреки че политикът и жена му Зорка вече са изпитали двукратно щастието да бъдат баба и дядо, и сега се чувствали, сякаш ще им е за първи път. Макар Ивайло и половинката му да живеят отделно от неговите родители, след появата на бебето, чийто пол за момента се знае само от най-близките им, все пак щели да разчитат на помощта на Георги и Зорка. В момента младите вече преустройвали дома си за новия член на семейството, купували първите му вещи и непрекъснато четели специализирана литература за бъдещи майки и бащи. Сподели:", "date": "2019.04.27", "title": "САМО В ПИК И \"РЕТРО\": Първанов чака бебе (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D1%81%D0%BF%D0%B0%D1%81-%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D0%B1%D0%B5%D0%B7%D0%BF%D0%BE%D1%89%D0%B0%D0%B4%D0%B5%D0%BD-%D1%81%D0%BB%D0%B5%D0%B4-%D0%B8%D0%BC%D0%BE%D1%82%D0%BD%D0%B8%D1%82%D0%B5-%D0%B0%D1%84%D0%B5%D1%80%D0%B8-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D1%82%D1%8F-%D0%BD%D0%B0%D0%B4-news836653.html", "text": "- - Наред с демагогията, наглостта, арогантността и клеветничеството, лъжата е една от отличителните черти на БКП/БСП от създаването ѝ до днес. В днешното издание на столетницата, начело с Нинова, вече втора година сме свидетели на комбинирано използване на всички тези методи за масово поразяване на противника и обработка на общественото мнение. Лъжата и манипулацията са издигнати в член 1 в партийната политика на БСП. В червената партия днес колкото повече лъжеш, толкова по-високо се издигаш в йерархията ѝ. Лидерката Нинова отдавна бе кръстена от народа Г-жа Лъжа и това не е случайно. Нека си припомним аферите с „Техноимпекс“, с „Техноимпортекспорт“, всичките онези СРС-та, в които тя е засечена да оказва натиск върху следователи за икономически интереси на определени хора, кражбата на века в Пловдив – Пловдивският панаир, който държавата и общината загубиха, когато тя беше заместник-министър на икономиката, уволнението ѝ от самия тогавашен премиер Сергей Станишев заради силни съмнения в корупция и т.н. Цели две години лъжи и интриги в обществото сее е Елена Йончева. Нищо, че всичките ѝ лъжи лъсваха още на другия ден. Важното е да храниш партията си с демагогия и да манипулираш непредубедените си сънародници. То не беше уран във водата на Хасково, източени милиони от същата община, злоупотреби уж с граничната ограда, „Ало, Банов съм“ и т.н. Лъжи след лъжи, интрига след интрига.  В тях тя надмина дори ездачката на черната кобила – своята лидерка. Народът обаче е казал – с какъвто се събереш, такъв ставаш и започваш да скачаш толкова високо в партийната йерархия, че се превръщаш в знаме на партията, ставаш водач на европейската ѝ листа. Толкова убедително си лъгала, манипулирала, оплювала, хапала – както казва малкият Тео – „като кучка“, че в листата за евроизборите си изпреварила цели трима агенти на бившата ДС, един президентски интригант, на ревера си си окачила дори скалпа на бившия си покровител – премиерът Станишев. Да, няма как след толкова отрова, да не успееш в БСП. Но наближава времето, когато трябва да отговориш на конкретните въпроси на компетентните органи и разбира се пред цялото общество. - - Питам - някой насила ли я накара да създаде съвместното дружество с офшорна фирма на Цветан Василев и ако е била принудена от адвокатите на ТВ7, както тя твърди, защо не е сезирала компетентните органи? Принудата също е престъпление по НК. Втори въпрос – през цялото време твърди, че е закупила техника и филмите ѝ са произведени с тази техника и излъчени, т.е. продадени. Ние продължаваме да питаме – къде е тази техника, да я покаже - тя е видима, човек може да я види и пипне? Къде са филмите ѝ, които са излъчени, къде са излъчени? Ако те действително са излъчени, тя трябва да е получила приходи за тези филми. Те все пак се продукт от съвместната офшорката. Ако от тези излъчени филми има получени приходи, фигурират ли в някакъв финансов отчет на самото дружество? Друг въпрос. Морално ли е да внесеш 5000 лв. в капиталите на това съвместно дружество и само да си гласуваш месечна заплата от 12 000 лв. Може да е законно, но морално ли е да получаваш 150 000 лв. годишна заплата срещу едни смешни 5000 лв.? Ако е морално да каже: да, морално е. Защо точно Елена Йончева бе тази богоизбрана журналистка за такова съвместно дружество? Та нима в България няма десетократно и стократно по-кадърни и можещи, и разследващи, и интелигентни журналисти, какъвто е например един Иван Гарелов? - - Тя заяви следното за къщите за гости, в които се шири, че твърденията са абсурдни са твърденията, а свекърът ѝ бил управител на фирмата преди тя да познава семейството. Обаче тя съжителства със сегашния си съпруг от 2010 г. Значи няма как от тази година тя да не познава и семейството му! А сумата за усвояване на този проект за тези къщи, е заявена през 2011 г., а е отпусната чак през 2012 г. Очевидно е, че тя е познавала семейството и то много добре. По-интересно е да отговори на въпроса дали къщите през целия този период са ползвани по предназначение или само от нея? С какво, ако това е така и не се е ползвала по предназначение, се различава тя и нейното семейство от семейството на заместник-министъра на икономиката Александър Манолев, който обаче при проверка на подобни аналогични обстоятелства, подаде оставка. Кой в края на краищата е моралният? И ако в проверката – все пак искам да попитам, ако в проверката се открият нарушения на процедурите и се наложи да бъдат връщани пари – в ПИК се изразиха г-н Дикме и други хора специалисти – ако тя и семейството ѝ трябва да връщат тези близо 400 хил. лв., тя ще се обърне ли към БСП и Нинова отново за помощ, както партията например събра паричната ѝ гаранция за другото наказателно дело, което тече срещу нея? Много интересно партията ще застане ли отново зад своето знаме и ще подкрепи ли една поредна афера на тази знаменоска на моралния облик на партията. - - Всеки ден излизат новини все нови и нови имоти. Тя продължава да не дава отговор за доходите ѝ през годините като журналисти – какъв е техният произход? В ПИК нееднократно беше обявявано, че тя има имоти за повече от 2 млн. лева! Преди броени часове излезе поредна нейна афера за атрактивни земи, придобити през 2015 г., този път компанията на адвокати на КТБ, които пък са съдружници с нейния свекър. Да попитам – през 2015 г. тя вече беше ли опознала семейството си или не беше опознала семейството си и техните съдружнци? Могат да бъдат задавани ред други въпроси. - - Безкрайно неприятна продължава да бъде тази роля на крадеца, който вика дръжте крадеца, защото българите все пак са умни хора и могат да преценят кой е крадецът и кой не. Политиците на ГЕРБ вече втора година доказаха как се брани политическият морал на партията и за най-малката сянка на съмнения, водещи политици на партията подадоха оставки. Кога ще видим същото да се случи в тези, които се правят на морални стожери в обществото. Ето един пример – Елена Йончева да покаже, че те са прихванали от този морал, който ГЕРБ издигна като стандарт в политиката. Сподели:", "date": "2019.04.27", "title": "САМО В ПИК! Депутатът Спас Гърневски безпощаден след имотните афери на Елена Йончева: Тя надмина в лъжите яздещата черна кобила Корнелия"}
{"url": "https://pik.bg/%D0%BD%D0%B5%D0%B2%D0%BE%D0%BB%D0%B8-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D1%8A%D1%82-%D0%BD%D0%B0-%D0%B3%D1%83%D1%87%D0%B8-%D0%B7%D0%B0%D0%BF%D0%BB%D0%B0%D1%88%D0%B5%D0%BD-%D1%81-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%83%D0%BA%D1%80%D0%B8%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8-news837297.html", "text": "\"Адвокатите все още преговарят с данъчните власти относно няколко хиляди евро, но глобата, който \"Керинг груп\" ще плати е най-високата в Италия\", съобщава вестник \"Ла Стампа\", цитиран от БГНЕС. Санкцията е резултат от разследване на миланския прокурор срещу модната къща по подозрения за това, че компанията няколко години е плащала данъците си от продажби в Италия на швейцарските данъчни власти и така си е спестявала около 1.3 милиарда долара от месни данъци. Очаква се \"Керинг \" да подпише споразумение за дължимата сума на 2 май. Засега от компанията настояват, че споразумение с властите не е постигнато и не е уточнена конкретна сума на глобата. Собственикът на италианския моден гигант \"Гучи\" ще плати рекордна глоба от почти 115 милиарда евро заради укриване на данъци в особено големи размери. Сподели:", "date": "2019.04.27", "title": "НЕВОЛИ: Собственикът на \"Гучи\" заплашен с рекордна глоба за укриване на данъци"}
{"url": "https://pik.bg/%D0%BA%D1%8A%D1%80%D0%B2%D0%B0%D0%B2%D0%B0-%D0%B4%D1%80%D0%B0%D0%BC%D0%B0-%D0%BC%D1%8A%D0%B6-%D0%BB%D0%B5%D0%B3%D0%BD%D0%B0-%D0%B4%D0%B0-%D1%81%D0%BF%D0%B8-%D1%81-%D0%B6%D0%B5%D0%BD%D0%B0-%D1%81%D0%B8-%D0%B2-%D0%BA%D1%8A%D1%89%D0%B0-%D0%B7%D0%B0-%D0%B3%D0%BE%D1%81%D1%82%D0%B8-%D0%B8-%D1%81%D1%82%D0%B0%D0%BD%D0%B0-%D1%81%D1%82%D1%80%D0%B0%D1%88%D0%BD%D0%BE-%D1%81%D0%BD%D0%B8%D0%BC%D0%BA%D0%B8-news837264.html", "text": "37-годишен мъж е бил застрелян пред очите на жена си в къща за гости в сръбското село Врадник. Полицията пък все още не знае дали става въпрос за престъпление от страст. Неманя Г. наел луксозен апартамент на цял етаж от къща за гости, където да прекара два дни заедно със съпругата си. Щом си легнали в четвъртък вечерта, мъжът чул шум и станал да провери какво се случва. В тъмното бил нападнат от вмъкналия се бандит. Двамата се сборили на пода, когато нападателят извадил пистолет и хладнокръвно застрелял 37-годишният Неманя, а след това офейкал през прозореца, разказва за кървавата драма сръбският \"Блиц\". \"Полицията издирва нападателя. Иззети са запаси от охранителните камери. Все още не знаем дали става въпрос за криминално престъпление или престъпление от страст. Работим във всички посоки\", каза Джура Мандич, който е началник на полицейското управление в Сремска Митровица. Сподели:", "date": "2019.04.27", "title": "КЪРВАВА ДРАМА: Мъж легна да спи с жена си в къща за гости и стана страшно (СНИМКИ)"}
{"url": "https://pik.bg/%D0%B7%D0%BD%D0%B0%D0%BA-%D0%BD%D0%B0-%D0%B4%D0%BE%D0%B2%D0%B5%D1%80%D0%B8%D0%B5-%D0%BA%D0%B8%D1%82%D0%B0%D0%B9-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%B4%D0%B2%D0%B5-%D0%B3%D0%BE%D0%BB%D0%B5%D0%BC%D0%B8-%D0%BF%D0%B0%D0%BD%D0%B4%D0%B8-news837253.html", "text": "Лидерът на Китай Си Дзинпин е потвърдил по време на срещата си с руския президент Владимир Путин, че Китай ще подари на Русия две големи панди, съобщава РИА „Новости“, като се позовава на информация от Министерството на външните работи на Китай. От ведомството са публикували информацията след срещата между лидерите на Русия и Китай по време на форума „Един пояс – един път“. „Китайската страна ще предостави на Русия двойка големи панди“, е заяви Си Дзинпин. Той уточнява, че подаръкът е знак на доверието на Китий към Русия. Китайският лидер отбелязва още, че през 2019 година се навършват 70 години от установяването на първите дипломатически отношения между Москва и Пекин. По думите му, отношенията между Русия и Китай през тези години „са се придвижили напред, въпреки всичко“, като те се отличават с „високата си степен на взаимно доверие и най-високо ниво на сътрудничество“. Сподели:", "date": "2019.04.27", "title": "Знак на доверие: Китай подарява на Русия две големи панди"}
{"url": "https://pik.bg/%D0%BF%D0%BE%D0%BB%D1%83%D0%B4%D1%8F%D1%85%D0%B0-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D1%81%D1%82%D1%83%D0%B4%D0%B5%D0%BD%D0%B0%D1%82%D0%B0-%D0%B1%D0%B8%D1%80%D0%B0-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news837251.html", "text": "Забрана за продажба на студена бира може да бъде въведена в мексиканската столица по инициатива на партията \"Движение за национално възраждане\" (МОРЕНА), предаде ТАСС. Мярката цели да бъде променен действащият закон и да бъдат намалени случаите на пиянство на обществени места. По мнение на представители на партия МОРЕНА понастоящем в столицата все повече мексиканци употребяват студена бира още на мястото на закупуването й, въпреки съществуващите ограничения. Годишната консумацията на бира на глава от населението в Мексико е 65 литра. По износ на пиво страната се нарежда на едно от първите места в света, припомня агенцията. Сподели:", "date": "2019.04.27", "title": "Полудяха: Забраняват студената бира в Мексико"}
{"url": "https://pik.bg/%D0%BD%D0%B0%D1%81%D0%B0%D0%BC-%D0%BD%D0%B0%D1%80%D0%BE%D0%B4%D0%B5-%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%BD%D0%B0-%D1%87%D0%B5%D1%80%D0%BD%D0%B8%D1%8F-%D0%BF%D0%B5%D1%82%D1%8A%D0%BA-%D0%B2-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B0-%D0%BC%D0%B8%D0%BB%D0%B5%D0%BD%D0%B8%D1%83%D0%BC---%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-%D0%BD%D0%B0%D0%BC%D0%B0%D0%BB-news836617.html", "text": "С невероятен интерес на читатели от София и гости на столицата стартира уникалният Черен Петък в книжарница \"Милениум\" на столичната улица \"Шишман\" 18, зад опашката на Коня. В чест на Великден в четвъртък, петък и в събота стотици заглавия се продават с брутални отстъпки - от 20% до над 70%. Не пропускайте да намерите своето любимо четиво от богатия афиш на „Милениум“ с предложения за читатели на всяка възраст и с всякакъв вкус. Сред най-търсените заглавия, които можете да си купите изгодно, са най-новата литературна сензация, която няма аналог на пазара у нас – „Литературен гастроном. 101+ рецепти от любими произведения“, както и хитовият сборник с оригиналните версии на класически приказки - „Пентамерон, или Приказка на приказките“ от Джамбатиста Базиле. С голяма отстъпка само в книжарница „Милениум” ще откриете двата тома от мащабната биография на Сталин от проф. Стивън Коткин – „Сталин. Пътят към властта (1878-1928)“ и „Сталин. В очакване на Хитлер (1929-1941)“; всички книги с поезията на обичания от поколения поет Недялко Йорданов; сензационните четива „Енциклопедия на серийните убийци“, „Енциклопедия на шпионите“ и „Енциклопедия на отровите“, поредиците „История на войните“ и „Философия за всеки“. За любителите на романи има предложения от всякакъв жанр – страховитите трилъри „Колекционерът“ от Дот Хъчисън („Градината на пеперудите“, „Майските рози“ и „Лятото на ангелите“), „Игра на непознати“ от Питър Гадол, „Точно пред очите ти“ от Джак Джордан и др.; романите на Ема Донахю – „Стая“ и „Чудото“; женските четива от класическата поредица „Под знака на любовта“... Неустоими изкушения за малките читатели са детските книги от поредицата на Бевърли Клиъри за Рамона и нейните приятели, както и тийнейджърските заглавия от поредицата „Маговетри“ на Татяна Леванова, романите на Мелина Маркета „Спасяването на Франческа“ и „Добри дни, лоши дни“, забраняваното четиво „Съкровището от Зеленото езеро“ от Луис Сакър, както и много други интригуващи творби, с които си струва да попълните домашната си библиотека. Сподели:", "date": "2019.04.27", "title": "Насам, народе! Шедьоври за Великден на Черния Петък в книжарница \"Милениум\" - невероятни намаления от 20% до 70%"}
{"url": "https://pik.bg/%D0%BD%D0%B0-%D0%B1%D1%8A%D1%80%D0%B7%D0%B8-%D0%BE%D0%B1%D0%BE%D1%80%D0%BE%D1%82%D0%B8-%D0%B0%D0%BD%D1%82%D0%BE%D0%BD-%D1%85%D0%B5%D0%BA%D0%B8%D0%BC%D1%8F%D0%BD-%D0%BD%D0%B0-%D0%B1%D0%B5%D1%80%D0%B1%D0%B5%D1%80-%D0%B7%D0%B0-5-%D0%BC%D0%B8%D0%BD%D1%83%D1%82%D0%B8---%D1%81%D1%83%D0%B5%D1%82%D0%BD%D0%B8%D1%8F%D1%82-%D0%B2%D0%BE%D0%B4%D0%B5%D1%89-%D1%81%D0%B5-%D0%BA%D0%B8%D0%BF%D1%80%D0%B8-%D0%BA%D0%B0%D1%82%D0%BE-%D0%BA%D0%BE%D0%BA%D0%BE%D0%BD%D0%B0-news837232.html", "text": "По-бърз от Антон Хекимян е само фризьорът му. Тв водещият е толкова затрупан с ангажименти, че почти няма свободно време. Затрупаният с работа журналист влезе в салона на известен фризьор и буквално пет минути по-късно излезе без разлика в прическата. С изключение на перфектно обрания му врат. Хекимян не губи и секунда от ценното си време, като се старае да е във форма винаги. Дори и на път към работа той репетираше репликите си на улицата, пише ежедневник. Въпреки многобройните си ангажименти обаче, водещият така реди графика си, че за друго може и да няма време, но за тренировки във фитнеса винаги му остава. За никой в Би Ти Ви не е тайна, че Тони е изключително суетен и държи много на фигурата си. Атлетичната си осанка той вае с поне 4 занимания в залата седмично. Сподели:", "date": "2019.04.27", "title": "НА БЪРЗИ ОБОРОТИ: Антон Хекимян на бербер за 5 минути - суетният водещ се кипри като кокона"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%81%D0%B8%D0%BB%D0%B8%D0%BA%D0%BE%D0%BD%D1%8A%D1%82-%D0%BD%D0%B0-%D0%BC%D0%B0%D0%BB%D0%BA%D0%B0%D1%82%D0%B0-%D0%B4%D0%B6%D1%83%D0%BB%D0%BA%D0%B0-%D0%BF%D0%BE%D1%89%D1%83%D1%80%D0%B8-%D0%BC%D0%B0%D0%B9%D0%BC%D1%83%D0%BD%D0%BA%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%B1%D0%B0%D0%BB%D0%B8---%D0%BB%D1%8E%D0%B1%D0%BE%D0%B7%D0%BD%D0%B0%D1%82%D0%B5%D0%BB%D0%BD%D0%BE%D1%82%D0%BE-%D0%B6-news837273.html", "text": "И Николета Лозанова е развявала силикон на остров Бали, но такова чудо като бюста на Малката Джулка тамошните маймунки не бяха виждали допреди дни. Колоритната плеймейтка и риалити звезда е на райското кътче вече близо две седмици в компанията на годеника си Илиян Найденов. На Бали двойката по цял ден обикаля местните забележителности, дори снимат филм, за който обещаха да разкажат пред ПИК след завръщането си у нас. Въоръженият с камери Илиян успя да заснеме и срещата на представител на местната фауна с бомбите на половинката му. Симпатична маймунка, със сигурност срещала безчет туристки - и едрогърди, и с малки бюстове, изживя шокиращи секунди при срещата си със силиконите на наша Джулка, издути до почти 2000 кубика. Във видеото, което Гани сподели във \"Фейсбук\", се вижда как невярващата на очите си маймунка наднича най-нахално в деколтето й. А любопитството й достига до там да опипа гърдите на туристката от България. В това време, докато двамата интимничат, привликат вниманието на преминаващи зад тях други трима туристи. От стъписаните им погледи сякаш любознателната маймунка се смущава и преустановява тараша из бюста на Малката Джулка. Сподели:", "date": "2019.04.27", "title": "ГОРЕЩО В ПИК: Силиконът на Малката Джулка пощури маймунка на остров Бали - любознателното животинче тараши БГ-бомбите (ПИКАНТНО ВИДЕО)"}
{"url": "https://pik.bg/%D0%B2%D1%80%D1%8A%D1%89%D0%B0%D1%82-%D0%BD%D0%B0-%D0%BB%D0%B5%D0%B2%D1%81%D0%BA%D0%B8-%D1%81%D0%B8%D0%BD-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-news837179.html", "text": "В румънския първодивизионен Виторул (Констанца) не могат да си позволят да задържат бразилския нападател Ривалдиньо по финансови причини, съобщава местната преса, цитирана от „Спортал“. 23-годишният футболист е преотстъпен до края на сезона от Левски, след като не успя да се утвърди в състава на \"сините\". Той се представя по-добре с екипа на Виторул под ръководството на легендата Георги Хаджи, за който реализира 3 гола в 10 мача през пролетта. \"Много съм щастлив тук. Никога не съм се чувствал по този начин. Радвам, се че бележа и отборът има успехи\", коментира Ривалдиньо. Виторул е четвърти в класирането на румънското първенство и ще играе финал в турнира за националната купа срещу Астра (Гюргево) на 25 май. Хаджи иска да задържи нападателя, но от клуба не могат да му предложат повече от 100 000 евро на година, което е значително по-малко от възнаграждението му в Левски от 337 500 евро на сезон. Това означава, че бразилецът ще трябва да се откаже от значителна сума, ако иска да остане в румънския клуб. Сподели:", "date": "2019.04.27", "title": "Връщат на Левски син на бразилска легенда"}
{"url": "https://pik.bg/%D1%82%D1%80%D0%B0%D0%BD%D1%81%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0%D1%82%D0%B0-%D0%B4%D0%B0%D0%BD%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%88%D1%8A%D0%BD%D1%8A%D0%BB-%D0%BE%D1%82%D0%BA%D1%80%D0%B8%D0%B2%D0%B0-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-2019-news837265.html", "text": "След като беше потвърдено, че Мадона ще бъде специалният гост на \"Евровизия 2019\", организаторите обявиха и кой ще открие фестивала в Тел Авив. \"Евровизия\" ще бъде открита от Дана Интернешънъл, която шокира европейската публика преди 21 години и донесе победа на Израел през 1998 година, предава БНТ. Точно след 20 години музикалното състезание отново се провежда в Тел Авив, а първата транссексуална звезда на \"Евровизия\" ще изпее тогавашната печеливша песен \"Дива\". Групи от православни евреи са особено ядосани, споменавайки бойкота на фестивала през въпросната година заради тяхната представителка. \"С тази победа Господ ми доказа, че е на моя страна\", каза тя пред репортери след \"Евровизия\" тогава и така предизвика още по-голям гняв сред вярващите в Израел. Но след победата стана европейска звезда и един от най-известните транссексуални в света. Днес е на 47 и е една от най-известните певици в Израел. Сподели:", "date": "2019.04.27", "title": "Транссексуалната Дана Интернешънъл открива Евровизия 2019"}
{"url": "https://pik.bg/%D0%BF%D0%B8%D0%B9%D1%82%D0%B5-%D0%BA%D0%B0%D1%84%D0%B5-%D0%BF%D1%80%D0%B5%D0%B4%D0%B8-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D0%B8-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%BB%D1%83%D1%87%D0%B8-news836553.html", "text": "Екип от американски и австралийски учени успя да установи, че кафето увеличава издръжливостта по време на физически упражнения, а за целта са необходими само две чашки от ароматната течност, пише \"Сайънс алърт\". Това влияние се обяснява с въздействието на кофеина върху аденозиновите рецептори . В тях важа роля играе аденозинът , който подава химически сигнали, свързани с чувството за умора. Кофеинът се конкурира с аденозина и оказва противоположно въздействие, обяснява още \"Дарик\". Средно една чашка кафе съдържа 95-165 милиграма кофеин . За подобряване на физическите резултати е необходима доза от 3-6 милиграма на килограм живо тегло. Това съответства на 210-420 килограма кофеин за човек, тежащ 70 килограма, което съответства на две чашки кафе. Експерти препоръчват приемът на напитката да става от 45 до 90 минути преди тренировките . Сподели:", "date": "2019.04.27", "title": "Пийте кафе преди тренировка и вижте какво ще се случи"}
{"url": "https://pik.bg/%D0%BF%D0%BE%D0%BB%D1%88%D0%B0-%D0%B8%D1%81%D0%BA%D0%B0-%D0%BE%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BD%D0%B0%D0%B4-$850-%D0%BC%D0%BB%D1%80%D0%B4-%D0%B2%D0%BE%D0%B5%D0%BD%D0%BD%D0%B8-%D1%80%D0%B5%D0%BF%D0%B0%D1%80%D0%B0%D1%86%D0%B8%D0%B8-news837261.html", "text": "Германия дължи на Полша над $850 млрд. репарации за нанесени щети през Втората световна война и нацистката окупация. Сметката е калкулирата от влиятелен депутат от управляващата партия в Полша в интервю пред Ройтерс. \"Около 6 милиона поляци, включително 3 милиона полски евреи, са били убити през войната, а Варшава бе срината до земята след въстанието през 1944 г., в което 200 000 цивилни загинаха\", изброява депутатът. От своя страна Берлин твърди, че финансовите претенции на Полша свързани с Втората Световна война са разрешени, припомня БНР. Управляващата дясна партия \"Право и справедливост“ обаче съживи призивите за компенсации, след като дойде на власт в края на 2015 г. \"Полша не само загуби милиони свои граждани, но и бе опустошена по необичайно брутален начин. Много жертви са живи и чувстват дълбоката несправедливост“, заяви Аркадиуш Муларчик, който оглавява парламентарната комисия по репарациите. Думите му идват месец преди изборите за Европейски парламент, на които се очаква добро представяне на популистки и националистически партии. В Полша, където по-късно тази година ще има и парламентарни избори, управляващата партия има убедителна преднина пред останалите политически сили, сочат първоначалните проучвания. Сподели:", "date": "2019.04.27", "title": "Полша иска от Германия над $850 млрд. военни репарации"}
{"url": "https://pik.bg/%D0%BC%D1%8A%D0%B6-%D0%BE%D1%82-%D1%80%D1%83%D1%81%D0%B5-%D0%B7%D0%B0%D0%BF%D0%BE%D1%87%D0%BD%D0%B0-%D0%B0%D0%BA%D1%86%D0%B8%D1%8F-%E2%80%9E%D1%81%D0%BF%D0%B0%D1%81%D0%B8-%D0%BA%D0%BD%D0%B8%D0%B3%D0%B0%E2%80%9D-news837175.html", "text": "Николай Падалски от Русе започна акция „Спаси книга”, съобщава БТВ. С нея той приканва всички хора, които имат ненужни книги, да не ги изхвърлят на боклука, а да му ги изпратят. И то за негова сметка. Приятели на Николай му оставят 2 кашона с книги преди половин година, за да прави с тях, каквото иска. Така се ражда идеята за спасяването на книги. Хиляди хора изпращат по куриер книги на Николай. Той ги снима, групира и ги качва в социалните мрежи. Така всеки може да получи желаната книга – напълно безплатно. Всеки, който има в библиотеката си книга, която вече е прочел, може да я предостави на друг. Николай Падалски ще се погрижи ръцете ни да не останат без книги. Сподели:", "date": "2019.04.27", "title": "Мъж от Русе започна акция „Спаси книга”"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D1%85%D0%B5%D0%BC%D1%83%D1%81-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news837373.html", "text": "Лека катастрофа е станала днес на магистрала „Хемус“ след Варна в района на Девня. Това съобщиха от „Пътна полиция“, цитирани от \"Фокус\". От там уточниха, че няма данни за пострадали хора. Пътният инцидент е станал преди около един час в участък, в който движението се осъществява временно двупосочно в едното платно поради затваряне за ремонти. 4 катастрофи са регистрирани във Варна през изминалото денонощие. Няма данни за пострадали хора, отчетени са само материални щети. От „Пътна полиция“ призовават водачите за повече внимание на пътя и шофиране със съобразена скорост. Агенция „Пътна инфраструктура“ напомня да не се използват аварийните ленти по магистралите с цел по-бързо придвижване. Полицейски екипи следят за сигурността по основните пътни артерии във Варна и областта. Проверки за режимите на скорост се извършват и с автоматизирани технически средства. Сподели:", "date": "2019.04.27", "title": "Катастрофа на \"Хемус\", няма пострадали"}
{"url": "https://pik.bg/%D0%BE%D0%BE%D0%BD-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D1%81%D0%B2%D0%B5%D1%82%D1%8A%D1%82-%D0%B2%D1%8A%D1%80%D0%B2%D0%B8-%D0%BA%D1%8A%D0%BC-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news837165.html", "text": "Световните лидери трябва да признаят, че няма друг вариант освен ускоряване и разширяване на действията за борба с глобалното затопляне , заяви Патрисия Еспиноса, изпълнителен секретар на Рамковата конвенция на ООН за изменението на климата , предаде АП. Придържането към сегашния път ще доведе до катастрофа , предупреди Еспиноса. Светът трябва да предприеме по-бързи действия , за да избегне достигането на критичното равнище и да спре повишаването на температурите, добави Еспиноса. Сподели:", "date": "2019.04.27", "title": "ООН алармира: Светът върви към климатична катастрофа"}
{"url": "https://pik.bg/%D1%81%D0%BB%D1%83%D1%85-%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0%D1%82%D0%B0-%D0%B0%D0%BD%D0%B8%D1%82%D0%B0-%D0%BC%D0%B5%D0%B9%D0%B7%D0%B5%D1%80-%D0%B2%D0%B7%D0%B8%D0%BC%D0%B0-50-%D0%B1%D0%BE%D0%BD%D0%B0-%D0%B7%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%B2%D1%8A%D0%B2-%D1%84%D0%B5%D1%80%D0%BC%D0%B0%D1%82%D0%B0-news837263.html", "text": "Анита Мейзер може да участва в новия сезон на „Фермата” тази есен, съобщава лупа.бг. Скандалната силиконка, която наскоро излезе от затвора по-малко от 4 години след като уби половинката си при разюздана секс игра, в момента води преговори с продуцентите на риалити шоуто по Би Ти Ви. Анита е категорична, че няма да участва в предаването за хонорар, по-малък от 100 000 лева. Тъй като бюджета на предаването е редуциран, от Би Ти Ви са готови да отпуснат най-много половината пари – около 50 000 лева. Възможно е обаче в крайна сметка Мейзер да склони да приеме офертата. Не само защото й остава шанса да грабне голямата награда от 100 бона, а и защото може да пооправи скандалния си имидж на перверзна убийца. Анита продължава да настоява, че е невинна за загадъчната смърт на половинката си Николай Димов, а кончината му чисто гол на масажната маса в дома й във Варна е просто следствие на нелеп инцидент при нестандартна сексуална практика. Тя била готова да се подложи на детектор на лъжата в предаването, за да видят и зрителите, че наистина става дума за случайност, а не за планирана екзекуция, както и до днес мнозина смятат. Семейството на културиста е убедено, че тя е планирала ликвидирането му и дори е имала помагач. Миналата есен избухна скандал с възможността Анита да влезе във „ВИП Брадър”, докато е под домашен арест. Оказа се, че няма законова пречка дори да има влязла в сила присъда, Мейзер да я изтърпява на живо пред тв зрителите. В последния момент обаче продуцентите се отказаха и заложиха на Ванко 1, който обаче бе отзован заради силен обществен натиск. Най-вероятно още тази есен Анита Мейзер ще лъсне в пълния си блясък пред зрителите. Сподели:", "date": "2019.04.27", "title": "СЛУХ: Скандалната Анита Мейзер взима 50 бона, за да участва във \"Фермата\""}
{"url": "https://pik.bg/%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%B8-%D1%81%D0%B8-%D0%B1%D0%B8%D1%85%D0%B0-%D0%BA%D0%B0%D0%BC%D1%88%D0%B8%D0%BA%D0%B0-%D0%BA%D1%8A%D0%BC-%D0%B4%D1%83%D0%B1%D0%B0%D0%B9-%D0%B8-%D1%82%D1%83%D1%80%D1%86%D0%B8%D1%8F-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-news837268.html", "text": "Истанбул, Белград, остров Корфу и дори Дубай. Това са тазгодишните предпочитания на пловдивчани за почивните дни около Великден. Тези екскурзии са за няколко дни - от 26 или 27 април до 30 април или дори до 2 май. Цените започват от 199 лева и достигат до 1228 лева. В последните години туроператорските фирми отбелязват, че Гърция е доста предпочитана дестинация. По думите им се наблюдава едно своеобразно възраждане на интереса към Турция - вече не като търговска дестинация, а за почивка. Засилва се интересът и към по-близките около България страни като Сърбия или Северна Македония, отбелязва \"Пловдив24\". Сподели:", "date": "2019.04.27", "title": "Пловдивчани си биха камшика към Дубай и Турция за Великден"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B0%D0%B2%D1%8F%D1%82-%D0%B5%D0%B4%D0%BD%D0%BE%D0%BF%D0%BE%D1%81%D0%BE%D1%87%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-news837277.html", "text": "Еднопосочно движение в посока изток-запад от кметство на община \"Марица\" до моста на \"Васил Априлов\", както и споделена зона от кметството към моста на Герджика. Това предвижда като промяна за бул. \"Марица-север\" новият Генерален план за организация на движението. Споделена зона означава улицата и тротоарите да са така направени, че да дават възможност за преминаване на пешеходци и автомобили на едно ниво, както е в момента в \"Капана\". Според предложенията на новия план се предвиждат и атракции в тази споделена зона. бус ленти по големите булеварди Сподели:", "date": "2019.04.27", "title": "В Пловдив правят еднопосочен булевард"}
{"url": "https://pik.bg/%D1%81%D1%8A%D0%B1%D0%BE%D1%82%D0%BD%D0%B0-%D0%BF%D0%B0%D0%BB%D0%B8%D1%82%D1%80%D0%B0-%D1%81%D0%BB%D1%8A%D0%BD%D1%87%D0%B5%D0%B2%D0%BE-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%B4%D0%B5%D0%BD%D1%8F-%D0%BF%D0%BE%D1%81%D0%BB%D0%B5-%D0%B3%D1%80%D0%B0%D0%B4%D1%83%D1%88%D0%BA%D0%B8-%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B6%D1%8A%D0%BB%D1%82-%D0%BA%D0%BE%D0%B4-%D0%B2-16-%D0%BE%D0%B1%D0%BB%D0%B0%D1%81%D1%82%D0%B8-news837287.html", "text": "През нощта времето беше предимно ясно, но от запад високата облачност започна да се увеличава. Днес ще преобладава слънчево време. Около и следобед над западната половина от страната, а през нощта срещу неделя и на изток, ще се развиват купеста и купесто-дъждовна облачност. Ще има краткотрайни, а на места и интензивни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен вятър от юг-югоизток, но привечер ще започне да се ориентира от запад-северозапад. Минималните температурите ще са от 8° до 13°, а максималните ще са между 24° и 29°, като по-ниски те ще са по Черноморието – 15°-17°, прогнозира НИМХ. В планините преобладава слънчево време, следобед над масивите в Западна и Централна България ще се развиват купеста и купесто-дъждовна облачност. Ще има краткотрайни валежи от дъжд с гръмотевици и временно усилване на вятъра. Ще духа слаб до умерен югозападен вятър. Максимална температура на височина 1200 метра около 17°, на 2000 метра - около 10°. По Черноморието ще преобладава слънчево време. Ще духа слаб до умерен югоизточен вятър. Максимални температури на въздуха: 15°-17°. Температурата на морската вода е 12°-14°. Вълнението на морето ще бъде 1-2 бала. Сподели:", "date": "2019.04.27", "title": "СЪБОТНА ПАЛИТРА: Слънчево начало на деня, после градушки и гръмотевици. Жълт код в 16 области - ето къде ще вали най-много (КАРТА)"}
{"url": "https://pik.bg/%D1%80%D1%83%D1%81%D0%B8%D1%8F-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%BF%D1%80%D0%B8%D0%B7%D0%B8%D0%B2%D0%B0-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%BE%D1%82%D0%BA%D0%B0%D0%B7-%D0%BE%D1%82-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-news837272.html", "text": "Русия приветства призива на американския президент Доналд Тръмп, който той отправи към Русия, САЩ и Китай да се откажат напълно от ядрените оръжия, заяви руският заместник-министър на външните работи Сергей Рябков, цитиран от БТА. \"Като се има предвид нарастващата роля на ядрените оръжия в американските доктринални документи и постепенното им превръщане в едно от средствата, които може да бъдат използвани на бойното поле, подобни изявления са добре дошли\", каза Рябков. Според него това е възможно в рамките на едно всеобщо и пълно разоръжаване. \"Руската позиция беше многократно заявявана - за да се постигнат по-нататъшни стъпки в областта на ядреното разоръжаване, трябва да осигурим формирането на цял набор от предпоставки. Трябва да се вземат предвид много фактори, които пряко засягат стратегическата стабилност - от появата на системи за противоракетна отбрана и възможното появяване на оръжие в космоса до големи промени в областта на конвенционалните оръжия, появата на кибернетични оръжия и много други\", уточни дипломатът. Той също така подчерта, че Русия е готова да изложи в детайли позицията си пред представители на САЩ и други страни, включително \"ядрената петорка\". Сподели:", "date": "2019.04.27", "title": "Русия приветства призива на Доналд Тръмп за отказ от ядрените оръжия"}
{"url": "https://pik.bg/%D0%B5%D0%BA%D1%88%D1%8A%D0%BD-%D0%B2-%D1%88%D1%80%D0%B8-%D0%BB%D0%B0%D0%BD%D0%BA%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BE%D1%82%D0%BA%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D1%81%D1%8A%D1%81-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B7%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-news837313.html", "text": "Полицията на Шри Ланка влезе в в източната част на страната по време на операция, свързана с взривовете, които на 21 април отнеха живота на най-малко 250 души. При акцията въоръжената група, чиито следи са засечени в град Калмунай, е предизвикала след което е предаде Би Би Си. Според местни медии е загинал един мирен гражданин, както и няколко от вероятните терористи - най-малко трима, според информация на агенция EFE. Други трима от групата са ранени. При друга операция са открити , която пое отговорността за атентатите. През тази седмица стана известно, че властите на Шри Ланка са получавали от спецслужбите . Премиерът на страната Ранил Викремесингхе заяви пред Би Би Си, че не е бил запознат с предупрежденията. Координираните взривове, осъществени от терористи самоубийци на католическия Великден в църкви и хотели, отнеха живота на Властите на Шри Ланка ангажираха около в цялата страна за издирването на замесените в атентатите и за гарантирането на сигурността. Беше засилена охраната около джамиите по време на петъчната молитва. Вчера, 26 април, бяха извършени още 10 ареста, с което престрелка с въоръжена група взрив, започнала престрелка, взривни материали и флагове на групировката ИДИЛ предупреждения за готвените атаки най-малко 250 души. 10 хиляди служители задържаните станаха 80. Сподели:", "date": "2019.04.27", "title": "Екшън в Шри Ланка: Полицията откри стрелба със заподозрени за атентатите"}
{"url": "https://pik.bg/%D0%B4%D0%B2%D0%B5-%D0%BA%D0%B0%D0%BD%D0%B0%D1%80%D1%87%D0%B5%D1%82%D0%B0-%D0%BC%D0%B0%D0%B9-%D1%89%D0%B5-%D0%BF%D0%BE%D0%BB%D0%B5%D1%82%D1%8F%D1%82-%D0%BA%D1%8A%D0%BC-%D0%B1%D0%BE%D1%81%D1%84%D0%BE%D1%80%D0%B0---%D0%B5%D1%82%D0%BE-%D0%BA%D0%BE%D0%B8-%D0%B8%D0%B3%D1%80%D0%B0%D1%87%D0%B8-%D0%BD%D0%B0-%D0%B1%D0%BE%D1%82%D0%B5%D0%B2-%D1%83%D0%B4%D0%B8%D0%B2%D0%B8%D1%85%D0%B0-%D1%81%D0%BA%D0%B0%D1%83%D1%82%D0%B8-%D0%BD%D0%B0-%D1%82%D1%83%D1%80%D1%81%D0%BA-news837159.html", "text": "Скаути на турския елитен Коняспор са били на стадион \"Българска армия\" за полуфинала реванш между ЦСКА и Ботев (Пловдив). Според местните медии те са останали удивени от представянето на звездата на жълто-черните Тодор Неделев и централния защитник Кристиан Димитров. И двамата вкараха по един гол за достигането на тима до битката за трофея. \"Треньорът Айкут Кочаман вече е получил доклад с представянето им. Със сигурност той няма да пропусне изпълнението на Неделев за първия гол в срещата\", отбелязват в Турция. Коняспор се намира на десето място в местния елит. За този тим преди време игра нападателят Димитър Рангелов. През лятото на 2017 година клубът привлече халфа Мехди Бурабия от Левски за 500 хиляди евро. В турските медии има информации, че Неделев и Кристиан Димитров са желани и от гранда Фенербахче, който през този сезон изпадна в сериозна игрова криза, пише \"Тема Спорт\".. Те са искани и от ЦСКА, както и от други чуждестранни клубове. Затова надали Ботев ще успее да ги задържи през следващия сезон. Сподели:", "date": "2019.04.27", "title": "Две \"канарчета\" май ще полетят към Босфора - ето кои играчи на \"Ботев\" удивиха скаути на турския Коняспор"}
{"url": "https://pik.bg/%D0%BF%D1%80%D0%BE%D0%B1%D0%B8%D0%B2-%D1%83%D1%87%D0%B5%D0%BD%D0%B8-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D0%BA-%D1%81%D1%80%D0%B5%D1%89%D1%83-%D1%80%D0%B0%D0%BA-news837248.html", "text": "Международна група учени за пръв път синтезира противораково вещество, наречено кедарцидин, съобщиха Физ.орг и БТА, цитирани от Нова телевизия. Това съединение е ефикасно в борбата с раковите клетки и резистентните към антибиотици бактерии. Специалистите са установили каква е молекулярната му структура 10 години след откриването му в природата. Съединението е извлечено от образци почва в Индия преди около 30 години. Било констатирано, че то притежава голяма биологична активност и предизвиква ДНК увреждания в клетките на микроорганизми и в раковите клетки, като предотвратява по-нататъшния им растеж. Учените дълго не успявали да получат съединението в лабораторна среда, тъй като структурата му е много сложна. По мнението им, резултатите ще допринесат за разработване на ново поколение антибиотици и противоракови лекарства. В рамките на бъдещи изследвания учените възнамеряват да разкрият какво прави кедарцидин ефикасен в борбата с раковите клетки. Сподели:", "date": "2019.04.27", "title": "Пробив: Учени създадоха антибиотик срещу рак"}
{"url": "https://pik.bg/%D0%BE%D0%B1%D1%80%D0%B0%D1%82%D0%BD%D0%BE-%D0%BA%D1%8A%D0%BC-%D0%B8%D0%B7%D0%B3%D1%80%D1%8F%D0%B2%D0%B0%D1%89%D0%BE%D1%82%D0%BE-%D1%81%D0%BB%D1%8A%D0%BD%D1%86%D0%B5-%D0%BC%D0%B0%D1%82%D0%B5%D0%B9-%D0%BA%D0%B0%D0%B7%D0%B8%D0%B9%D1%81%D0%BA%D0%B8-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-news837271.html", "text": "Българският волейболист Матей Казийски, който доигра сезона в италианския Калцедония (Верона), ще се завърне в Япония. Това поне е информацията от информираха медиите на Апенините. Бившият ни национал най-вероятно ще подпише отново с ДжейТЕКТ Стингс (Кария), където ще продължи кариерата си. Казийски игра в този тим 3 години, преди да се завърне в Европа за началото на този сезон, напомня \"Новспорт\". Сподели:", "date": "2019.04.27", "title": "ОБРАТНО КЪМ ИЗГРЯВАЩОТО СЛЪНЦЕ: Матей Казийски се завръща в Япония"}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D0%B2%D0%B5%D0%BB%D0%B8%D0%BA%D0%B0-%D1%81%D1%8A%D0%B1%D0%BE%D1%82%D0%B0-%D0%B5---%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8%D1%82%D0%B5-%D1%81%D0%B0-%D0%B2-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%87%D1%83%D0%B4%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D0%BF%D1%80%D0%B0%D0%B2-news837290.html", "text": "Всяка година на Велика събота на Божи гроб от небето пада Благодатният огън. Тайнството остава неразгадано и за милиони вярващи по целия свят огънят е небесно чудо. Подготовката за слизането на огъня започва в събота сутрин. Винаги параклисът Божи гроб внимателно се проверява за запалителни средства, за да изчезне всяко съмнение, че чудото е плод на човешка ръка. Огледът правят представители на мюсюлманската общност в Ерусалим. След това вратите се запечатват с голяма пита пчелен восък. Подпечатват го духовници от католическата, арменската и коптската църква, които имат параклиси в големия храм при Божи гроб. Това е знак, че всички кандила в параклиса са изгасени. Най-ранните сведения за Благодатния огън са от втория век след Христа. По стара традиция единствените, които могат да получат небесния огън, са православните и те го предават на другите християнски вероизповедания. В първите минути след слизането, огънят не може да се изгаси. Може да се пипне с ръка, защото не пари. Според старо поверие, ако благодатният огън не слезе на Велика събота, това ще е последният ден на човечеството. Храмът на Божи гроб ще бъде разрушен и ще настъпи Второто пришествие. Първосвещениците и фарисеите знаели, че Иисус Христос е предрекъл възкресението Си. Не вярвайки на предсказаното, а и страхувайки се да не би Апостолите да откраднат Тялото на Иисуса, измолили от Пилат военна стража. Поставили стражата до гроба, а самия гроб запечатали. Сподели:", "date": "2019.04.27", "title": "ПРАЗНИК: Велика събота е - християните са в очакване на най-голямото чудо! Ето какво се прави днес"}
{"url": "https://pik.bg/%D0%BF%D0%BE%D0%BC%D0%B8%D0%BB%D0%B2%D0%B0%D1%85%D0%B0-7-%D1%85%D0%B8%D0%BB%D1%8F%D0%B4%D0%B8-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%B2-%D0%BC%D0%B8%D0%B0%D0%BD%D0%BC%D0%B0%D1%80-news837250.html", "text": "Президентът Вин Мин обяви безусловна амнистия на 6 948 затворници, изтърпяващи присъди в цялата страна, \"за да зарадва гражданите на Мианмар и от хуманитарни съображения\", се казва в изявление. Още случаи се разглеждат с оглед на евентуални помилвания. Повече от 9 000 затворници бяха освободени в Мианмар на 17 април - първия ден от традиционната Нова година .Активистите за защита на човешките права обаче бяха разочаровани, че тази амнистия включваше само двама души, задържани по политически обвинения, отбелязва Ройтерс. Говорител на службата, отговаряща за затворите, заяви пред агенцията, че днешната амнистия също няма да включва много активисти. Мианмар започна днес да освобождава затворници, след като държавният глава обяви, че ще помилва близо 7 000 души, в допълнение към още няколко хиляди, освободени по-рано този месец, съобщи Ройтерс. Сподели:", "date": "2019.04.27", "title": "Помилваха 7 хиляди затворници в Мианмар"}
{"url": "https://pik.bg/%D0%B3%D0%BE%D1%80%D0%B5%D1%89-%D1%81%D0%BB%D1%83%D1%85-%D0%B5%D0%BC%D0%BE-%D1%87%D0%BE%D0%BB%D0%B0%D0%BA%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0%D0%BB-%D0%B7%D0%B0%D1%80%D0%B0%D0%B4%D0%B8-%D1%84%D0%B0%D1%82%D0%B0%D0%BB%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-news837266.html", "text": "Дългогодишният водещ и голям любимец на зрителите на Би Ти Ви Емил Чолаков изненадващо обяви, че напуска телевизията. След 13 години успешна кариера в ролята на водещ на прогнозата за времето, колоритният синоптик решил, че е време за ново начало, пише столичен седмичник. Чолаков получавал чисто около 2200 лева на месец и според първоначалните информации, гологлавият Емо напуснал именно заради заплащането. Когато започнал в медията преди години, се разписвал срещу 1400. Сега обаче тези пари изобщо не му стигали. Емо няколко пъти говорил с шефовете да му качат възнаграждението, но след като получил категоричен отказ, решил да смени бранша. \"За мен това е професия, а не хоби. Не съм красавица с богат любовник, която се изявява на екран и чете прогнозата между другото, за да си гали суетата. С моя труд издържам семейство\", отсякъл Емо след последния си разговор намеквайки, че професията в последните години се напълни с хубавелки с богати спонсори, за които не е важно колко пари получават. Неотдавна той получил примамлива оферта в частна фирма срещу почти двойно по-голяма заплата - 3500 лева. За решението му надделял фактът, че от години изплаща непосилен ипотечен кредит, който стопявал финансите му всеки месец. След съобщаването за изненадващата промяна зрителите побързаха да изразят разочарованието си, че забавният Емо повече няма да ги развеселява с шегите си. Синоптикът бе единственият, който съобщаваше по нестандартен начин прогнозата. Според някои от кухнята на телевизията друга причина за напускането на Емо била неговата колежка Натали Трифонова. Русото изкушение се появи в медията по заместване, след като Станислава Цалова родите второто си дете и излезе по майчинство. Младата блондинка обаче прогони в края на миналата година и доскорошната си шефка Христина Балинска. Най-възрастната синоптичка в екипа си тръгнала, след като й съобщили, че рейтингът на Натали е много по-висок от нейния. Напук на очакванията, че Емо харесва красивата блондинка, между тях тлеела тиха война. Синоптикът започнал да усеща, че Натали го измества. Освен това тя била недолюбвана от него заради говорните си дефекти. Чолаков, който е известен със свежото си чувство за хумор, често бил инициатор на непрестанни шеги относно говора й. Един ден шегите му стигнали до ушите на ръководството и Емо бил порицан и наказан. Сподели:", "date": "2019.04.27", "title": "ГОРЕЩ СЛУХ: Емо Чолаков напуснал заради фатална красавица"}
{"url": "https://pik.bg/%D1%82%D0%B5%D0%B6%D1%8A%D0%BA-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BA%D0%B0%D0%BB%D0%BE%D1%82%D0%B8%D0%BD%D0%B0-%D0%B8-%D0%B4%D1%83%D0%BD%D0%B0%D0%B2-%D0%BC%D0%BE%D1%81%D1%82-%D1%80%D1%83%D1%81%D0%B5-news837321.html", "text": "Интензивен е трафикът на ГКПП „Калотина“ на изход за товарни автомобили и на ГКПП „Дунав мост-Русе“ на вход за леки коли. Това съобщиха от ГД „Гранична полиция“. Информацията за трафика на българските гранични контролно-пропускателни пунктове е към 07.00 ч. На българо-македонската, българо-гръцката и на българо-турската граница трафикът е нормален на всички гранични контролно-пропускателни пунктове. Сподели:", "date": "2019.04.27", "title": "Тежък трафик на \"Калотина\" и \"Дунав мост-Русе\""}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%BA%D0%BF%D0%BF-%D0%BC%D0%B0%D0%BB%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%B4%D0%BD%D0%B5%D1%81-%D0%BD%D0%B5-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD-%D1%82%D1%80%D0%B0%D1%84%D0%B8%D0%BA-news837324.html", "text": "Шефът на КПП Малко Търново главен инсперкот Пламен Иванов коментира пред сутрешния блок на Нова телевизия актуалната ситуация на пункта след вчерашните сериозни проблеми там. „С тапите тук се справихме късно снощи – разясни Иванов. - Създадена е организация  и всичи служители са привлечени на работа. Имаме готовност и за допълниелно усилване на екипите. Днес принципно не очакваме огромен трафик. Вчерашният ден изтегли повечето желаещи да пътуват. Но имаме готовност и сме подготвени и осигурени да реагираме при евентуални проблеми днес. На самия пункт освен проверката на лицата, които се проверяват, като документи, се проверяват и автомобилите, като 30 - 40 секунди е времето за нормална обработка на един пътник, когато не се налага допълнителна проверка. До минута се проверява кола”. Сподели:", "date": "2019.04.27", "title": "Шефът на КПП Малко Търново: Днес не очакваме натоварен трафик"}
{"url": "https://pik.bg/%D0%BC%D1%83%D0%B7%D0%B5%D1%8F%D1%82-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%89%D0%B5-%D0%BF%D0%BE%D1%81%D1%80%D0%B5%D1%89%D0%B0-%D0%BF%D0%BE%D1%81%D0%B5%D1%82%D0%B8%D1%82%D0%B5%D0%BB%D0%B8-%D0%B8-%D0%BF%D1%80%D0%B5%D0%B7-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8%D1%82%D0%B5-%D0%B4%D0%BD%D0%B8-news837281.html", "text": "Днес музеят ще приема жителите и гостите на града изкушени от историята до 16 часа. В понеделник (29 април), както и на 1 май, вратите на музея ще са отворени до обед. Отворено ще е и Славейковото училище - част от музейния комплекс с постоянна експозиция \"Възрожденска класна стая\", предава още БТА. Посетителите могат да разгледат и изложбите \"Велик е нашият войник\", постерната експозиция \"Възрожденският дух на града - квартал \"Вароша\" на Търговище\", \"Под лозницата - Лозата в битието на българина\" и гостуващата на РИМ - Шумен \"Точно и навреме\" - или когато радиото в Шумен проговори, а часовникът отмери\". Остава подредена и наскоро откритата изложба \"Престилката - знак и молитва\", представяща традиционни престилки, съхранявани във фонда музея. Тази част от женската носия е определяна от специалистите като визитна картичка на притежателката си - знак за местопроизход, възраст, семейно и социално положение. Отворените врати на музея през празничните дни се превърнаха в традиция, която се приема добре от жителите на областния център. Регионалният исторически музей в Търговище посреща посетители и през празничните дни. Сподели:", "date": "2019.04.27", "title": "Музеят в Търговище посреща посетители и през празничните дни"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BB%D0%B8%D0%BD%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%B1%D0%BE%D1%8F%D0%B4%D0%B8%D1%81%D0%B0-%D1%8F%D1%86%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news837343.html", "text": "\"Червеното великденско яйце е символът на Възкресението в християнска Европа и християнския свят. Днес на Велика събота боядисваме великденските яйца\". Това написа във Фейсбук кандидатът за евродепутат Лиляна Павлова, като публикува и снимка на бодясаните си яйца. \"Това е сред традициите, които ние българите неотклонно следваме през годините. Харесвам времето, в което деца и възрстни се суетят празнично около боите и дават полет на въображението, багрите и шарките. Мисля си, че именно това предаване през поколения на нашите обичаи, ценности и споделени мигове със семейството и приятелите ни правят народ, здраво свързан със своите корени\", написа още Павлова. Сподели:", "date": "2019.04.27", "title": "ПЪРВО В ПИК: Линяна Павлова боядиса яцата (СНИМКА)"}
{"url": "https://pik.bg/%D0%B2%D0%B8%D0%B6%D1%82%D0%B5-%D0%BA%D0%BE%D0%BB%D0%BA%D0%BE-%D1%82%D0%B5%D0%B6%D0%BA%D0%BE-%D1%81%D0%B5-%D0%B6%D0%B8%D0%B2%D0%B5%D0%B5-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B8-%D0%B8%D0%B7%D0%B5%D0%B4%D0%BD%D0%B8%D0%BA%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-news837305.html", "text": "Черният Петък в книжарницата ни - с рекорден оборот. В месарницата - опашка за агнешко. Тежко се живее в България при изедника Борисов. Смазани от мизерия, на ръба на отчаянието, стотици хиляди сънародници задръстиха гръцката граница, местните таверни, хотели, басейни и бутици. Надниквам в картата от снапчата на сина ми и дъщерята. Все едно гледам атласа на света. Съучениците им са се тагнали кой от Малдивите, кой от Ню Йорк, кой от Сингапур, кой от Хонконг. За Париж или Милано да не говорим, това е някаква баналка, ежедневие. Родителите им сигурно са изтръсквали последните си стотин ки от джоба, за да пратят бедстващите гаврошовци на екскурзия през ваканцията. Отивам на кино, на новите “Отмъстители”, но билетите са изкупени с дни напред из моловете и “Арените”. ”Забраненото шоу на Рачков” в НДК. Входът - 80 лева. Зала 1 се пука по шевовете. През вечер. Така е и Народния, Сатирата, Армията, Операта, Оперетата, зала “България”. На тениса - кортовете препълнени. 25 лева на час. Прииждат все едни окъсани тенисисти, живи да ги ожалиш. Рецепционистката от фитнеса отсреща се хвали, че само днес е продала 120 абонаментни карти за цялата година. Автопаркът пред фитнеса е като пред казиното в Монте Карло. В супера - за козунаци. Фраш на бензиностанциите. Понеже горивото все е много скъпо. По “Витошка” гладните и жадни тълпи те премазват. В кафенетата игла да хвърлиш, няма къде да падне. Кучешки живот, като цяло. Къде къде по-охолно и ведро я карахме при Жан, Станишев и Орешарски. Управлението на БСП в коалиция с ДПС винаги е било гаранция за благосъстоянието на човека. Затова, братя и сестри - никакво колебание. Гласувайте пак с червената бюлетина. Другарката Корнелия и бай Ахмед са ви приготвили поредната доза щастие. Сподели:", "date": "2019.04.27", "title": "Вижте колко тежко се живее в България при изедника Бойко Борисов"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-20-%D0%B3%D0%BE%D0%B4%D0%B8%D1%88%D0%B5%D0%BD-%D0%B7%D0%B0-%D0%B6%D0%B5%D1%81%D1%82%D0%BE%D0%BA%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D1%82%D1%80%D0%BE%D1%8F%D0%BD-news837338.html", "text": "Задържан е 20-годишен мъж, заподозрян за убийство в Троян. Това съобщиха от ОДМВР - Ловеч. На 26 април около 19.35 часа в град Троян пред блок в жк. „Христо Смирненски“ след възникнало спречкване между двама души се е стигнало до смъртта на един от тях - мъж на 32-години. На мястото на инцидента незабавно са изпратени полицейски екипи, извършен е оглед и е установено, че мъжът е починал на място, а на врата му има дълбока рана. След проведени оперативно-издирвателни мероприятия задържан за срок от 24 часа в РУ - Троян по подозрение в извършването на престъплението е 20-годишен мъж. По случая е образувано досъдебно производство и работата продължава под наблюдението на Окръжна прокуратура - Ловеч. Сподели:", "date": "2019.04.27", "title": "ОТ ПОСЛЕДНИТЕ МИНУТИ: Арестуваха 20-годишен за жестокото убийство в Троян"}
{"url": "https://pik.bg/%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80%D1%8A%D1%82-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D1%81%D0%B5-%D0%BF%D0%BE%D0%BA%D0%B0%D0%B7%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BF%D1%8A%D1%82-%D0%BF%D1%80%D0%B5%D0%B4-%D0%BF%D1%83%D0%B1%D0%BB%D0%B8%D0%BA%D0%B0-%D0%BF%D1%80%D0%B5%D0%B4%D0%B8-%D0%BE%D1%82%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D1%81%D0%B8-%D0%BE%D1%82-%D0%BF%D1%80%D0%B5%D1%81%D1%82-news837173.html", "text": "Императорът на Япония Акихито и императрица Митико за последен път се показаха официално пред публика днес в качеството си на царска двойка преди предстоящото на 30 април оттегляне на монарха от престола, съобщава ТАСС, цитирана от „Фокус“. Агенцията се позовава на информация на телевизионния канал канал NHK. Те участваха в състоялата се в Токио церемония по награждаване на активистите в защита на околната среда и учени, постигнали сериозно резултати в изучаването на живата природа. Сега до края на месеца 85-годишният император и 84-годишната императрица ще си почиват в своя дворцов комплекс в центъра на Токио. На 30 април те ще се оттеглят от престола на официална церемония именно там. На нея ще присъстват ръководителите на трите клона на властта – правителството, парламента и Върховния съд. Императорът ще произнесе прощална реч. Очаква се на церемонията от името на жителите на Япония да се изкаже и премиера Шиндзо Абе. На следващия ден – 1 май, в Токио ще се състои официалната церемония по коронацията на 59-годишния голям син на Акихито, сегашният престолонаследник Нарухито. В същото време основните мероприятия по този повод са планирани за октомври. Император Акихито обяви намеренията си да се откаже от престола във връзка с преклонната си възраст през лятото на 2016 година. Законодателството изисква от японския монарх да е на престола пожизнено, но желанието на Акихито предизвика вълна от съчувствие и специално за него парламентът прие еднократен закон, разрешаващ отттегляне като изключение. Императорът на Япония изпълнява само церемониални функции, той има статут на символ на държавата и единството на народа. Сподели:", "date": "2019.04.27", "title": "Императорът на Япония се показа за последен път пред публика преди оттеглянето си от престола"}
{"url": "https://pik.bg/%D0%B2%D0%B8%D0%BD%D0%BE-%D1%89%D0%B5-%D1%81%D0%B5-%D0%BB%D0%B5%D0%B5-%D0%B2-%D1%81%D1%82%D0%B0%D1%80%D0%B8%D1%8F-%D0%B3%D1%80%D0%B0%D0%B4-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news837294.html", "text": "Отбрано вино ще се лее в Стария град в Пловдив през уикенда на 11 и 12 май, съобщават от Съвета по туризъм. Дефилето \"Вино и гурме“ популяризира българското вино и кухня и развива винения, кулинарния и културния туризъм в Пловдив вече пет поредни години. Миналата година фестивалът регистрира рекорден брой участници – над 8000 души. Символичното откриване на пролетния сезон на виното ще се проведе на 11 май от 11:00 ч. в началото на Стария град, а още тогава започват и дегустациите. Всеки желаещ да се наслади на виното може да закупи карнетки с жетони, които се продават пред или във всяка къща, в която се предлага дегустация. Всеки жетон дава право на една дегустация. Ако се купят на едро, 4 жетона излизат 3 лева, а 12 жетона – 9 лева. Сподели:", "date": "2019.04.27", "title": "Вино ще се лее в Стария град в Пловдив"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BC%D1%8A%D0%BB%D0%BD%D0%B8%D1%8F-%D0%BF%D0%B5%D1%87%D0%B5-%D1%81%D0%B5-%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%B0-%D1%81%D0%B4%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D0%B0%D1%80%D1%82%D0%B8%D0%BB%D0%B5%D1%80%D0%B8%D1%81%D1%82%D0%B8%D1%82%D0%B5-%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D1%8F%D0%B2%D0%BE%D0%BB%D0%B8-news837231.html", "text": "Арсенал силно се надява да привлече през лятото със сериозна отстъпка бранителя на Манчестър Юнайтед Ерик Бейи. Мениджърът на лондончани Унай Емери отдавна има мераци към бранителя, а той не влиза в плановете на Оле Гунар Солскяер за следващия сезон и почти сигурно ще бъде продаден след края на настоящата кампания, акцентира \"Гол\", позовавайки се на информация от Острова. Емери познава бранителя още от периода му в Ла Лига. Очаква се от Арсенал да се опитат да привлекат защитника за 20 милиона паунда, което е с 10 милиона по-малко от сумата, която Юнайтед плати за него. Сподели:", "date": "2019.04.27", "title": "ФУТБОЛНА МЪЛНИЯ: Пече се любопитна сделка между \"артилеристите\" и \"червените дяволи\"..."}
{"url": "https://pik.bg/%D0%B2%D1%8F%D1%80%D0%B0-%D0%B2%D0%BC%D0%B5%D1%81%D1%82%D0%BE-%D1%86%D0%B2%D0%B5%D1%82%D1%8F-%D1%80%D0%B8%D1%82%D0%BE%D0%BD-%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B8%D0%BC-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0%D1%82-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%BD%D0%BE%D0%B2-%D1%85%D1%80%D0%B0%D0%BC-%D0%B2-%D0%B1%D0%B0%D0%BD%D0%BA%D1%8F-%D1%81%D0%BD%D0%B8%D0%BC%D0%BA%D0%B8-news837289.html", "text": "В навечерието на най-големия православен празник Възкресение Христово, Катя и Здравко от \"Ритон\" предприеха кампания \"Вяра вместо цвете\" в сътрудничество с кмета на Община Банкя - Рангел Марков. Звездният дует се включва към благотворителна инициатива за набиране на средства за дострояването на новия храм \"Свети Лазар\" в курортното градче, съобщи официалната им страница. \"Храмът се строи седма година и недостигат средствата да бъде завършен. Наскоро имахме среща с кмета и ни се роди идеята да подпомогнем строежа на Божия дом чрез нашия концерт на 30 май в Зала 1 на НДК\", заяви Здравко Желязков. Как ще стане това? \"Ритон\" призовават всички свои почитатели, които ще присъстват на спектакъла \"Чакаме ви с любов\" и които смятат да изразят уважението си към звездите чрез букети и кошници с цветя, вместо да инвестират средствата си в ароматните дарове, да ги вложат във Вярата, в Благородството и в Храма, който ще остане за поколенията. \"Ценим безмерно уважението, което почитателите ни демонстрират към нас, когато отрупат сцената с цветя след спускането на завесите. Цветята са прекрасни, но след дни умират. Уважението може да бъде демонстрирано и с благотворителен жест. По този начин парите им няма да \"умрат\" с цветята, а ще продължат да \"живеят\" години и десетилетия наред. Защото няма нищо по-благородно от това да участваш в построяването на един храм. Нека оставим добър завет за следващите поколения и жителите на Банкя\", призова още Здравко. \"Ритон\" вече имат опит, и то успешен, с подобни инициативи. През 2015 г. на промоцията на албума им \"Пътя към твоето сърце\", те помолиха гостите си да не носят цветя, а да участват по своя преценка в кампанията \"Да оставим следи\" на сдружение \"Кауза\", с която поставиха нейното начало. Целта бе закупуването на първата в България педиатрична линейка с транспортен кувьоз, която вече е факт. По време на концерта на 30 май, от двете страни на сцената в Зала 1 на НДК ще бъдат поставени кутии, в които всеки ще може да даде своя принос за довършването на новия храм в града. Сподели:", "date": "2019.04.27", "title": "ВЯРА ВМЕСТО ЦВЕТЯ: \"Ритон\" и феновете им подпомагат строежа на нов храм в Банкя (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%B8%D0%BF%D1%8A%D1%80-%D0%B2-%D1%88%D0%BE%D0%BA-%D1%81%D0%BB%D0%B5%D0%B4-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D1%81%D0%B5%D1%80%D0%B8%D0%B5%D0%BD-%D1%83%D0%B1%D0%B8%D0%B5%D1%86-news837369.html", "text": ", като всички са чужденки, в това, което се смята за първото серийно убийство на острова, съобщава Би Би Си. , че , когато . Досега са за още жертви. , той е задържан. извън военно време. Страната е с население около 890 000 души. Средиземноморският остров е , управлявана от , и . . В изявление т разкриването на толкова много срамни \". \"Катимерини-Кипър\" изпрати на жертвите и обяснява, че това е \" , постоянно \". , 38-годишната Мари Роуз Тибурсио и Ариан Паланас Лозано от Филипините, те са . След , е . , 31-годишният Марикар Валтез Аркиола, която е г., но . След ареста, , където е . Властите сега . . Властите са обвинени, че . Основната опозиционна партия АКЕЛ призова . \" , а идват от други страни\", коментира лидерът на АКЕЛ Андрос Киприану. Дорос Поликарпу, директор на , обяснява пред \"Ройтерс\", че . Неведнъж сме казвали, че мигрантите и бежанците в нашата страна са особено уязвими\", допълва тя. . Мария Мапориду, кипърски инженер-химик, организира Фейсбук и обяснява че са присъствали 1500 души. Организаторът допълва, че и доведе до  поглед върху положението на жените мигранти в общественото съзнание. \" , които са . Не сме чули нищо за тях, но \", коментира тя. \" \", обяснява протестиращ, като посочва, че . Кристина Скарпари обяснява, че е била и обществото като цяло. \" , съчетана с липсата на отчетност и , кара \", допълва тя. \" по отношение на като цяло, е \", обяснява Скарпари. Кипър е в шок след признание за убити седем жени и момичета Властите са изправени пред обвинения не са разследвали напълно случаите жените са обявени за изчезнали открити телата на три филипинки, а две езера се претърсват Заподозряният е 35-годишен офицер от кипърската гръцка армия В Кипър нивото на престъпността е ниско и насилието срещу жени в този мащаб не е наблюдавано разделен между северна част кипърско турско правителство международно признатото правителство на юг, управлявано от кипърски гърци Претърсванията са насочени югозападно от столицата Никозия президентът Никос Анастасиадис коментира, че е \"шокиран о убийства срещу невинни чужденки и деца писмо за извинение на семействата престъпление срещу страната, извършено от убиец\", но \"извършено и от държава и общество развиващи ксенофобски тенденции и расистко поведение По-рано този месец бяха открити телата на две жени обявени за изчезнали миналата година проследяване на онлайн съобщения на Тибурсио арестуван офицер от армията по подозрение в убийство Първо той отрича убийството на трета филипинка изчезнала от края на 2017 след това променя показанията си и признава убийството на седем жени и момичета през последните три години задържаният показва на следователите кладенец в армейски полигон открито неидентифицирано тяло на жена от непалски или индийски произход претърсват две езера на юг за телата на румънска майка и нейната дъщеря Търсят и шестгодишната дъщеря на Тибурсио, като задържаният също е признал за убийство й не са взели случаите на сериозно поради това, че жените са от чужд произход шефа на полицията и министъра на правосъдието да подаде оставка Демонстрирано е безпрецедентно безразличие, просто защото тези хора не са с кипърски произход \"Киса\", група за подкрепа на мигрантите и бежанците в Кипър управлява \"двустепенна система\", в която \"някои не-кипърци не се ползват със същите права като местните Кипърската полиция заяви, че ще разследва как са разследвани случаите събитие за бдение в отговор на убийствата смъртта на жените \"дойде като шок\" Страхувам се да кажа, че не сме забелязали тези жени живели тук и работят за нас и са дошли тук за по-добър живот въпросът е, попитахме ли? Те винаги са отхвърляни като по-ниска класа, заради работата, която обикновено вършат нито правителството, нито църквата са организирали дни на траур, посветени на жертвите на протеста, защото е ядосана, че е управлявана от система, която не успява да защити жените Липсата на справедливост недостатъчни отговори на правителството за смъртта на тези хора хората в моята общност да се почувстват гневни Липсата на системен подход разследванията, правата на жените, дълбокия расизъм, сексизъм и липсата на социална справедливост представителна извадка за Кипър и корумпирания манталитет, който е част от нормата Сподели:", "date": "2019.04.27", "title": "ИЗВЪНРЕДНО: Кипър в шок след разкрития за първия сериен убиец"}
{"url": "https://pik.bg/%D1%81%D0%B0%D1%89-%D0%BD%D0%B0%D0%BF%D1%83%D1%81%D0%BA%D0%B0%D1%82-%D0%B2%D0%B0%D0%B6%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%BE%D1%80%D1%8A%D0%B6%D0%B8%D1%8F%D1%82%D0%B0-news837312.html", "text": "САЩ са провели консултации със своите съюзници преди обявяването на решението за излизане от Договора за търговията с оръжията (ДТО). Това увери представител на администрацията на президента Доналд Тръмп, предава ТАСС. \"Проведохме консултации със съюзниците си, ще ги продължим и в следващите дни\", поясни представителят на Вашингтон, като същевременно допълни, че \"САЩ ще се радват, ако и други страни последват примера им... Този договор крие рискове, но не носи ползи\". По-рано държавният глава на САЩ Доналд Тръмп обяви оттеглянето на страната от още един важен международен договор - за търговията с оръжията (ДТО). Той бе подписан през 2013 г. от тогавашния американски президент Барак Обама. Съответното лидерът на Белия дом обяви на годишната среща на Националната стрелкова асоциация, която е един от основните противници на ДТО. Тръмп заяви пред членовете на лобито, че възнамерява да отмени статута на САЩ като страна, подписала ДТА, който така и не бе ратифициран от Сената на САЩ. \"Оттегляме своя подпис\", обяви американският президент пред хиляди участници в срещата, много от които носеха червени шапки с лозунга на президента \"Да направим Америка отново велика\". Националната стрелкова организация на САЩ отдавна се противопоставя на договора, който регулира бизнеса с конвенционалните оръжия и се стреми да държи оръжията далеч от ръцете на нарушителите на човешките права. Групата на лобистите твърди, че ДТО би подкопало правото за притежание на оръжие в страната - твърдение, което администрацията на Обама отхвърли. Тръмп заяви, че ООН скоро ще получи официално уведомление за оттеглянето на САЩ от договора. Агенцията припомня, че Националната стрелкова асоциация на САЩ похарчи 30,3 милиона долара в подкрепа на президентската кампания на Тръмп през 2016 г., според организация, която следи разходите за кампаниите. Сподели:", "date": "2019.04.27", "title": "САЩ напускат важен договор за оръжията"}
{"url": "https://pik.bg/%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%B2%D0%BC%D0%B0-%D0%BF%D1%80%D0%B8%D0%B5%D0%BC%D0%B0%D0%BC%D0%B5-%D0%B2%D1%81%D0%B5-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%86%D0%B8%D0%B5%D0%BD%D1%82%D0%B8-%D1%81%D0%BB%D0%B5%D0%B4-%D0%BF%D1%80%D0%B5%D1%8F%D0%B6%D0%B4%D0%B0%D0%BD%D0%B5-%D0%B8-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81-%D0%B0%D0%BB%D0%BA%D0%BE%D1%85%D0%BE%D0%BB-%D0%BF%D0%BE-%D0%BF%D1%80%D0%B0%D0%B7%D0%BD-news837344.html", "text": "Увеличава се броят на пациентите, които се хоспитализират след преяждане и злоупотреба с алкохол по празниците. Това заяви пред „Фокус” доктор Даниела Томова, старши лекар в Клиниката „Гастроентерология“ към ВМА. Тя уточни, че такава е тенденцията през последните години. „По Великденските празници причина за хоспитализациите са жлъчните кризи – анализира доктор Томова. - Това се случва при пациентите, които имат камъни в жлъчния мехур. Употребата на големи количества яйца може да доведе до жлъчни кризи. Преяждането с козунаци, с месо може да доведе до възпаление на гастрити, язви. Суровите плодове и зеленчуци, особено салатите води до обостряне на колита“. По думите на доктор Томова, приемът на голямо количество храна и алкохол може да доведе до обостряне на панкреаса и до така наречените панкреатити. „Периодично след тях следва хоспитализация до болнични заведения“, допълни още специалистът. Сподели:", "date": "2019.04.27", "title": "Лекари от ВМА: Приемаме все повече пациенти след преяждане и злоупотреба с алкохол по празниците"}
{"url": "https://pik.bg/%D1%81%D0%B0%D1%89-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%87%D0%B5%D1%80%D0%B5%D0%BD-%D1%81%D0%BF%D0%B8%D1%81%D1%8A%D0%BA-news837309.html", "text": "Америка добави венецуелския министър на външните работи Хорхе Ареаса към списъка със санкции на американското министерство на финансите, а властите във Вашингтон засилват значително натиска върху президента Николас Мадуро, съобщава БТА. САЩ заявиха, че Ареаса, както и венецуелски съдия, са прибавени към нарастващия списък с венецуелски официални лица с наложени санкции от американското министерство на финансите. Санкциите, наложени на Ареаса и съдията Карол Беалексис Падиля де Аретурета, включват замразяване на всякакви техни авоари в САЩ и забрана на всички американски юридически и физически лица да имат каквито и да било финансови отношения с тях. САЩ и над 50 други правителства разглеждат миналогодишното преизбиране на Мадуро като незаконно. Сподели:", "date": "2019.04.27", "title": "САЩ включиха външния министър на Венецуела в черен списък"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BF%D1%80%D0%B8%D1%87%D0%B8%D0%BD%D0%B8%D0%BB-%D0%BC%D0%B0%D1%89%D0%B0%D0%B1%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B6%D0%B5%D1%80%D1%82%D0%B2%D0%B8-%D0%BA%D1%80%D0%B0%D0%B9-%D0%B4%D0%B5%D0%BD%D0%B2%D1%8A%D1%80-news837372.html", "text": "Арестуваха шофьора, причинил огромната верижна катастрофа край Денвър, при която се удариха най-малко 24 леки коли и 4 ТИР-а, съобщава „Си Би Ес Нюз”, цитирана от БГНЕС и Нова телевизия. Според информацията, 23-годишният Рогел Лазаро Агилера- Медерос от Тексас е обвинен в причиняването на смърт по непредпазливост. Той се врязал с ТИР-а си в колона от спрели в задръстване леки автомобили. Мащабната катастрофа, причинила огромен пожар, взе четири жертви. Шестима души са настанени в болница с тежки изгаряния. Няма данни шофьорът, причинил инцидента да е употребил алкохол или наркотици. Той се е разминал само с леки наранявания. Мащабите на инцидента бяха описани от местната полиция като „ужасяваща“. Катастрофата затвори за почти цяло денонощие междущатската магистрала I-70 край Лейкууд, на 10 км от Денвър. Сподели:", "date": "2019.04.27", "title": "Арестуваха шофьора, причинил мащабна катастрофа с жертви край Денвър"}
{"url": "https://pik.bg/%D0%BD%D0%B5%D1%81%D1%82%D0%B0%D0%BD%D0%B4%D0%B0%D1%80%D1%82%D0%BD%D0%BE-%D0%B2-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%B8%D0%B7%D0%B1%D0%B8%D0%B2%D0%B0%D1%82-%D0%B4%D0%B8%D0%B2%D0%B8-%D0%BA%D0%BE%D1%82%D0%BA%D0%B8-%D1%81--news837315.html", "text": "Правителството на Австралия хвърля от въздуха отровни наденички над хектари земя в опит да убие милиони диви котки, съобщава британското издание „Индипендънт”, цитирано от „Фокус”. Това е само една от тактиките, използвани от властите в плана за ликвидирането на два милиона котки до 2020 година, за да бъдат спасени местните видове. Котките също са хващани в капани и застрелвани от държавни служители. Както съобщава „Ню Йорк Таймс”, котката умира до 15 минути, след като яде от наденичките от кенгуруво месо, пилешка мазнина, билки, подправки и отрова. Самолетите, които разхвърлят отровните лакомства, произвеждани във фабрика в близост до град Пърт, пускат по 50 наденички на всеки километър в районите, където котките се разхождат свободно. ДокторДейв Алгар, който е помогнал за разработването на отровната рецепта, казва, че е използвал своите котки, за да изпробва рецептата за наденичките, преди да добави отровата. „Те трябва да са вкусни“, заяви той пред изданието. „Те са последното ястие на котките“. След като за пръв път били внесени от европейските заселници, подивелите котки са частично отговорни за изчезването на около 20 вида бозайници, обяснява пред „Сидни Морнинг Нерълд” Грегъри Андрюс, национален комисар за застрашените видове. Според него, това прави подивелите котки „най-голямата заплаха“ за местните видове в Австралия. „Трябва да направим такъв избор, за да спасим животни, които обичаме и които ни определят като нация, като бандикута, уаруто (б.р. чернокрако скално валаби) и нощният папагал“, каза Андрюс. Според изследване от 2017 година, публикувано в списание Biological Conservation, котките убиват по 377 милиона птици и 649 милиона влечуги ежегодно в Австралия. Когато австралийското правителство за първи път обяви целта си за унищожаване на котки през 2015 г., то предизвика международни критики. Повече от 160 000 души подписаха половин дузина онлайн петиции, призоваващи Австралия да се откаже от плана. Бригет Бардо пише писмо, в което призовава правителството да спре \"геноцида на животните\", докато Мориси отговаря с думите \"идиоти управляват земята\". Въпреки по-креативните методи на правителството, използвани в контролирането на популациите на котките, отделните стрелци са отговорни за 83% от убитите досега котки, според „Роял Мелбърн Институт”. Не само в Австралия, но и в Нова Зеландия призовават за незабавен отказ от домашните котки. Страната обяви цел да се справи с цялата популация от хищници до 2050 година. И миналата година Омауи, малко крайбрежно градче на Южния остров, обмисляше да забрани на хората да притежават котки – въпреки че оттогава се отказа от този план. Сподели:", "date": "2019.04.27", "title": "Нестандартно: В Австралия избиват диви котки с ..."}
{"url": "https://pik.bg/%D0%B1%D1%83%D1%80%D0%B3%D0%B0%D1%81%D0%BA%D0%B8-%D0%BC%D0%B5%D0%B4%D0%B8%D1%86%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%B3%D1%80%D0%B0%D0%B4%D0%B8%D0%BD%D1%81%D0%BA%D0%B0-%D0%BD%D0%BE%D0%B6%D0%B8%D1%86%D0%B0-%D0%BE%D1%82-%D0%BB%D0%B8%D1%86%D0%B5%D1%82%D0%BE-%D0%BD%D0%B0-7-%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-news837314.html", "text": "Седемгодишното момченце от Айтос снощи е претърпяло спешна операция. Малчуганът е имал забита в лицето огромна градинарска ножица, пробила дясната буза, устатата и забила се в небцето. Детето бе откарано снощи с линейка в бургаска болница. Медици са споделили, че досега са вадили ножове от пациенти, но с  толкова голямо острие не са се сблъсквали. Невръстният пациент е от ромски произход. Запознати със случая са посочили че според родителите, които са работници, детето им е претърпяло инцидент и е пострадало по време на игра, а не става въпрос за домашно насилие. В момента състоянието му се е подобрявало и още снощи то е правило опит да говори, предаде Бургасинфо. За рекордно голямо острие, извадено от лицето на дете, съобщиха бургаски лекари. Сподели:", "date": "2019.04.27", "title": "Бургаски медици извадиха градинска ножица от лицето на 7-годишно дете"}
{"url": "https://pik.bg/%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D1%80%D1%83%D1%81%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D0%BE%D0%BF%D1%80%D0%BE%D1%81%D1%82%D0%B8-%D0%BF%D1%80%D0%B5%D0%B4%D0%BE%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D1%83%D0%BA%D1%80%D0%B0-news837381.html", "text": "Руският президент Владимир Путин заяви, че Москва обмисля възможността за предоставяне на руско гражданство по опростена процедура, не само за жителите на определени области на Донбас, но и за гражданите на цяла Украйна, съобщи TACC, цитирана от „Фокус”. \"Като цяло мислим да предоставим гражданството си по опростени порцедури на гражданите на Украйна\", заяви държавният глава на пресконференция след посещението си в Китай. Президентът също така увери, че всички социални задължения към руснаците ще бъдат изпълнени, въпреки решението за предоставяне на гражданство на Руската федерация по опростени процедури  на жителите на определени райони на Донбас. „По отношение на изпълнението на социалните ни задължения към нашите граждани в Русия: няма съмнения - всички социални задължения, абсолютно всички социални плащания, пенсии, тяхното увеличаване - всичко ще се изпълни. Няма съмнение”, категоричен бе държавният глава на Русия. Той подчерта, че \"няма да има сериозна тежест за руския бюджет, свързан с евентуални смущения в бъдещето в самата социална система на Русия, това е абсолютно невъзможно\". Сподели:", "date": "2019.04.27", "title": "Владимир Путин: Русия обмисля да опрости предоставянето на руско гражданство за всички украинци"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D1%81%D1%85%D0%B5%D0%BC%D0%B0-%D1%81%D0%B5%D0%BA%D1%81-%D1%81%D1%80%D0%B5%D1%89%D1%83-%D1%85%D1%80%D0%B0%D0%BD%D0%B8%E2%80%9C-%D0%B2-%D0%BC%D0%BE%D0%B7%D0%B0%D0%BC%D0%B1%D0%B8%D0%BA-news837278.html", "text": "ООН ще разследва подозрения, че оцелели от циклона Идай в Мозамбик са били принуждавани да правят секс с лидери на местната общност срещу получаване на храни, предаде Ройтерс. Над 1000 души загинаха, когато смъртоносният Идай удари миналия месец Мозамбик, Малави и Зимбабве, припомня БНР. ООН каза за разследването, след като правозащитната организация \"Хюман райтс уоч“ публикува свидетелства на десетки жени, които заявяват, че са били тормозени. \"ООН няма да допусне никаква толерантност към сексуална експлоатация“, обяви Офисът за координация на хуманитарните дейности на международната общност. Сподели:", "date": "2019.04.27", "title": "СКАНДАЛ: Разследват схема \"секс срещу храни“ в Мозамбик"}
{"url": "https://pik.bg/%D0%BB%D0%B0%D0%BA%D0%BE%D0%BC-%D0%BA%D1%83%D0%B1%D0%B8%D0%BD%D0%B5%D1%86-%D0%BE%D1%82%D0%B2%D0%BE%D1%80%D0%B8-%D0%BF%D0%B0%D0%BA-%D0%B2%D1%80%D0%B0%D1%82%D0%B8%D1%87%D0%BA%D0%B0-%D0%B7%D0%B0-%D0%BC%D0%B0%D1%87-%D0%BA%D0%BE%D0%B1%D1%80%D0%B0%D1%82%D0%B0---%D0%B4%D0%B6%D0%BE%D1%88%D1%83%D0%B0-news837275.html", "text": "Кубрат Пулев се приближи отново до възможността да се бие за световната титла на IBF срещу Антъни Джошуа. Това става след отказа на кубинеца Луис Ортис да излезе на 1 юни срещу британеца. Той беше един от вариантите за заместник на допингирания Джарел Милър в зала \"Медисън Скуеър Гардън\". 40-годишният Ортис обяви, че не приема офертата за $5 млн. за такъв двубой и поиска двойно повече, пише \"Монитор\". Макар, че мениджърът на Джошуа Еди Хърн не посочи Пулев след шестимата възможни претенденти за боя в Ню Йорк след отпадането на трима от тях, той все още има макар и минимални шансове да се озове на ринга на тази гала. Бившият шампион в тежка категория WBO - скандалджията Шанън Бригс пък разказа, че е получил покана за бой срещу Владимир Кличко, за когото се спряга програма за връщане в профибокса. \"В 3 часа през нощта ми позвъниха и ми предложиха мач с Владимир Кличко\", каза 47-годишният Бригс. \"Казах, че съм готов, ако такъв бой се състои. Ако Кличко се върне, ще настане истинско земетресение. Ще пораснат планини, ще има гръм и мълнии\", прогнозира Бригс. Той се прочу си това, че преследваше Владимир Кличко навсякъде, където той имаше мачове и го провокираше със закани и скандали. Сега най-после неговата фикс идея да излезе на ринга срещу него може да стане реалност. Сподели:", "date": "2019.04.27", "title": "Лаком кубинец отвори пак вратичка за мач Кобрата - Джошуа"}
{"url": "https://pik.bg/%D1%88%D0%BE%D0%BA-%D0%BC%D0%B5%D1%82%D0%B5%D0%BE%D1%80%D0%B8%D1%82-%D0%B3%D0%B8%D0%B3%D0%B0%D0%BD%D1%82-%D1%81%D0%B5-%D0%B2%D0%B7%D1%80%D0%B8%D0%B2%D0%B8%D0%BB-%D0%BA%D1%80%D0%B0%D0%B9-%D0%B1%D0%B5%D1%80%D0%B8%D0%BD%D0%B3%D0%BE%D0%B2%D0%BE-%D0%BC%D0%BE%D1%80%D0%B5-news837211.html", "text": "Огромен метеорит е експлодирал в орбитата на Земята през декември. НАСА оценява взрива като втория най-голям в последните 30 години и най-сериозния след този над Челябинск, Русия, преди шест години. Случаят обаче е останал незабелязан до днес, тъй като е станал над Берингово море в Русия. Енергията, освободена при взрива на космическото тяло, е била десет пъти по-голяма от тази при аварията в японската атомна централа във Фукушима. Експерт от НАСА съобщи, че толкова голям метеорит навлиза в орбитата на Земята само два или три пъти на всеки сто години. Метеоритът е бил дълъг няколко метра, движел се е с 32 километра в секунда и е експлодирал на 25 километра над земната повърхност, освобождавайки 173 килотона енергия. Взривът е бил уловен първо от противовъздушната отбрана на САЩ, след което военновъздушните сили на страната са съобщили на НАСА. И през тази година се очакват метеоритни потоци. Още януари ни зарадва с едно пълно лунно затъмнение и два такива, но най-големият метеоритен дъжд ще „завали“ навръх Гергьовден – 6 май. Метеоритите са парченца междупланетни отломки, които се забиват в горната атмосфера на Земята със скорост от 30 до 70 км в секунда. И макар някои метеорити да изглеждат достатъчно ярки и сякаш почти можем да ги докоснем, всъщност ни осветяват от много високо, на височина от 80 до 120 км. Тъй като пристигат толкова бързо, не е нужно частицата да е много голяма, за да се получи ярка светла бразда в небето. Обикновено тези частици не са по-големи от едри пясъчни зърна, а ако достигнат размер на грахово зърно, метеоритът ще бъде много ярък. Тези високи скорости дават на всяка частица много кинетична енергия, която се превръща в топлина, дължаща се на триенето в горната атмосфера. Много хора смятат, че метеоритът свети, защото частицата „изгаря”. Сподели:", "date": "2019.04.27", "title": "ШОК! Метеорит гигант се взривил край Берингово море"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B3%D1%80%D0%B0%D0%B4%D1%81%D0%BA%D0%B8%D1%8F%D1%82-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B2-%D1%81%D0%BE%D1%84%D0%B8%D1%8F-%D1%81%D0%B5-%D0%B4%D0%B2%D0%B8%D0%B6%D0%B8-%D1%81-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%BE-%D1%80%D0%B0%D0%B7%D0%BF%D0%B8%D1%81%D0%B0%D0%BD%D0%B8%D0%B5-news837320.html", "text": "Транспортът в София днес се движи по празнични разписания, съобщава Нова телевизия. Според информацията, тази вечер трамваите № 5, 6, 7, 20 и 22, тролейбусите № 1, 2, 5 и 9 и автобусите с № 85, 102, 213, 285 и 310 ще се движат до 01:00 часа. Метрото ще работи до 01:30 часа. Нощният транспорт е по редовното си разписание. Сподели:", "date": "2019.04.27", "title": "Важно: Градският транспорт в София се движи с празнично разписание"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D0%BF%D0%BE%D1%80%D0%BE%D1%88%D0%B5%D0%BD%D0%BA%D0%BE-news837350.html", "text": "Резултатите от президентските избори в Украйна бяха разчетени в Русия не толкова като победа на комедийния актьор Володимир Зеленски, колкото като поражение на политиката на Петро Порошенко през последните пет години, основана на остро противопоставяне с Москва. Руският политически елит не бърза нито с поздравленията, нито с признаването на резултатите и има за това своите аргументи. Първо, в Украйна не бяха допуснати руски наблюдатели. Второ, в Русия, където живеят около три милиона украинци не бяха разкрити избирателни секции. Трето, не беше организирано гласуване на територията на Донбас. Президентът Владимир Путин за първи път коментира вота в Украйна в четвъртък, след срещата си във Владивосток със севернокорейския лидер Ким Чен-ун: „Пълен провал на политиката на Порошенко. Пълен, абсолютен. Сигурен съм, че новите власти не могат да не разбират това. Прекрасно го разбират. Ще видим. Поне първите стъпки. Да разбираш е едно, а да водиш реалистична политика, отговаряща на интересите на своя народ е друго. Подходът на новата украинска власт към конфликта в Донбас ще бъде от ключово значение за бъдещите й отношения с Русия, стана ясно от думите на Путин: „Ако дошлите на власт хора в Киев намерят в себе си сили да реализират минските споразумения, то ние всячески ще съдействаме на това и ще направим всичко възможно да нормализираме ситуацията в Югоизточна Украйна. Олга Тимофеева от Комисията по международни отношения в Съвета на федерацията заяви, че Русия не трябва да повтаря грешката си отпреди пет години, когато призна победата на Петро Порошенко: „Как ще се реализира минският процес, как ще се води разследването на убийствата на Майдана, какви оценки ще бъдат дадени по отношение на втори май и изгарянето на живи на хора в Одеса, как ще тръгне разследването на малайзийския Боинг? Мисля, че Руската федерация трябва да взема решения, изхождайки от съвкупността на тези процеси. Тогава ще влезем в този диалог от по-силни позиции. Тоест, чакаме от вас реални действия“. Подобно мнение изказа и Константин Затулин - първи заместник-председател на Комисията по въпросите на ОНД, евразийската интеграция и връзките със сънародниците. Много се съмнявам, че курсът на Украйна ще се промени при Зеленски. Ако започне да се променя, ще наблюдаваме и ще си правим съответните изводи. Няма резон да насилваме нещата и да бързаме да признаваме някого, както някои ни съветват, отбелязва Затулин. В руското публично пространство се налага мнението, че Зеленски е проект на забегналия в Израел украински олигарх Игор Коломойски. Чрез Зеленски Коломойски иска да си възвърне изгубените позиции в Украйна и да елиминира олигархичния кръг около Петро Порошенко. Богдан Безпалко, член на Съвета по междунационални отношения при руския президент за новоизбрания украински президент: „Човек без политически опит. Човек, когото свързват с редица олигархични групи, включително с групата, представлявана от Игор Валериевич Коломойски. В дадената ситуация той ще бъде изправен пред множество предизвикателства: предизвикателството на гражданската война и предизвикателството на нищетата, на дефолта на държавата. Също така и предизвикателството на политическата борба на всички равнища на властта, включително парламентарната борба, където най-вероятно ще насочи усилията си Порошенко“. Бившият украински заместник-министър по извънредните ситуации и бивш съветник на президента Янукович по регионалната политика Владислав Теличко е убеден, че занапред събитията в Украйна ще се развиват по утвърден отвъд океана сценарий. „Нищо няма да зависи от Зеленски. Всички въпроси ще се решават като в страна, която няма в момента нито политически, нито икономически суверенитет. По време на държавния преврат държавният дълг на Украйна е 580 милиарда гривни, днес е два и половина трилиона. Страната отдавна е в дефолт и живее за сметка на нови кредити. В Украйна няма икономика. Има само политическа воля отвъд океана да се поддържа някакъв живот с помощта на международните финансови инструменти“, коментира Теличко. И все пак някои виждат в избирането на Володимир Зеленски шанс както за Украйна, така и за Русия. Сред тях е Сергей Калашников, член на Комисията по икономическа политика в Съвета на федерацията. „Мисля, че изборът на Зеленски дава на Русия шанс да рестартира нашите отношения с Украйна. Пет години бяха едни, а сега идва ново ръководство. Ако подходим умно спрямо Украйна, то от това ще спечелят и Русия, и Украйна. Буквално две думи за това, че го обвиняват, че е клоун, некомпетентен и т.н. Мисля, че той е напълно подготвен човек, а ако не знае нещо, ще му подскажат и ще се научи“ смята Калашников. Сподели:", "date": "2019.04.27", "title": "Москва с остър коментар за политиката на Порошенко"}
{"url": "https://pik.bg/%D0%B5%D0%B4%D0%BD%D0%BE-%D0%BC%D0%BE%D0%BC%D1%87%D0%B5-%D0%BD%D0%B0-40-%D0%BE%D1%80%D0%BB%D0%B8%D0%BD-%D0%BF%D0%B0%D0%B2%D0%BB%D0%BE%D0%B2-%D0%B7%D0%B0-%D0%BF%D0%BE%D0%B4%D0%B0%D1%80%D1%8A%D1%86%D0%B8%D1%82%D0%B5-%D0%B2-%D0%B6%D0%B8%D0%B2%D0%BE%D1%82%D0%B0-%D1%81%D0%B8-news837355.html", "text": "Навръх 40-я си рожден ден и малко след като стана татко, Орлин Павлов подари клип към новото си парче “Последното добро момче” на феновете на българската музика. Пред сутрешния блок на Нова телевизия Павлов говори за проекта си, за подаръците в живота си и новата си роля на татко. „Заглавието на песента е едно послание от картичка за мен за предишния ми рожден ден от приятелка – разказва Павлов. -  Текстът е на Росен Кукошаров. Музиката е на Боян Христов. Борислав Бояджиев направи своя аранжимент. Това е част от албума, който издадох миналата година. Това второто парче, което визуализирах като клип”. „Не смятам, че на всяка цена трябва да съжалявам за нещо в живота си – признава Орлин Павлов. - Не бих върнал нищо, не бих го започнал отначало. Може би, бих го направил по-добре, но посоката вярвам, че е тази” Певецът сподели и каква е неговата емоция от бащинството. „Винаги усещам, че една голяма част от съзнанието ми, мозъка ми, от мисленето ми, винаги трепти, че там има едно човече, което е моето”. На 10 май Орлин Павлов ще изнесе акустичен концерт в Sofia Live Club, а в края на август в Пловдив се планува мащабен концерт. Сподели:", "date": "2019.04.27", "title": "Едно момче на 40: Орлин Павлов за подаръците в живота си"}
{"url": "https://pik.bg/%D0%BA%D1%80%D1%8A%D0%B2-%D0%BF%D1%80%D0%B5%D0%B4%D0%B8-%D0%B2%D0%B5%D0%BB%D0%B8%D0%BA%D0%B4%D0%B5%D0%BD-%D0%B2%D0%BB%D0%B0%D0%BA-%D1%83%D0%B1%D0%B8-%D0%BC%D1%8A%D0%B6-%D0%B2-%D1%81%D0%BE%D1%84%D0%B8%D1%8F-news837434.html", "text": "Пътническият влак №50112 Благоевград - София, е блъснал и убил внезапно изскочил мъж на линиите. Инцидентът е станал на гара Захарна фабрика в столицата около 16:30 часа днес, когато тренът е влизал във входните стрелки на гарата. Сподели:", "date": "2019.04.27", "title": "КРЪВ ПРЕДИ ВЕЛИКДЕН: Влак уби мъж в София"}
{"url": "https://pik.bg/%D0%B5%D0%BF%D0%B8%D1%81%D0%BA%D0%BE%D0%BF-%D0%BE%D1%82-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%82%D0%BD%D0%B8%D1%8F-%D0%BE%D0%B3%D1%8A%D0%BD-news837323.html", "text": "За пръв път македонският епископ Яков пътува с българска правителствена делегация до Светите земи, където в Йерусалим ще бъде измолен Благодатният огън, съобщава БГНЕС, цитирани от БТВ. Тази година, петнадесета поред, Благодатният огън ще бъде донесен от старозагорския владика Киприан, който е и ръководител на Комисията за уреждане на статута на Македонската православна църква-Охридска архиепископия (МПЦ-ОА). Решението македонски епископ да се присъедини към нашата делегация беше взето на 3 април по време на срещата на митрополит Киприан с българския министър-председател Бойко Борисов. Всяка година в храма \"Възкресение Христово\" в Йерусалим се стичат хиляди вярващи в очакване на Небесния огън, който се спуска от небето над гроба на Исус Христос. Този огън в първите минути след запалването има уникалното свойство да не излъчва топлина и да не изгаря. Благодатният огън ще бъде пренесен в пет скъпи огнеупорни фенера. Четири от тях ще бъдат предадени на главния секретар на Светия синод, а петият продължава с правителствения \"Фалкон\" до Скопие. Нашите православни братя от Македония за втори път ще получат огъня с помощта на Българската православна църква. От летището Благодатния огън ще бъде занесен в Синодалната палата, където в 23:30 часа ще бъде предаде на патриарх Неофит за богослужението в храм-паметника Св. Александър Невски. Православната църква почита днес Велика събота - последния ден от Страстната седмица, предшестваща Великден. Сподели:", "date": "2019.04.27", "title": "Епископ от Северна Македония в делегацията ни за Благодатния огън"}
{"url": "https://pik.bg/%D0%B8-%D0%B2-%D0%BC%D0%BE%D0%BD%D1%80%D0%B5%D0%B0%D0%BB-%D0%BE%D0%B1%D1%8F%D0%B2%D0%B8%D1%85%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F-news837387.html", "text": "Властите в канадския град Монреал обявиха извънредно положение заради опасност от наводнения, съобщава „Франс Прес”, цитирана от БНР. Вчера същото сториха и властите в столицата Отава. „Нивата на водата продължават да се повишават и ние сме притеснени. След дискусии със спасителните служби, взех решение да обявя извънредно положение“, обяви кметицата Валери Плант. Мярката ще позволи на града с около 2 млн. души население да организира незадължителни евакуации и да освободи средства за противодействие на бедствието. Някои квартали са засегнати от пролетното разтопяване на снеговете, съчетано с проливни дъждове. Сподели:", "date": "2019.04.27", "title": "И в Монреал обявиха извънредно положение заради наводнения"}
{"url": "https://pik.bg/%D0%B0%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%B4%D0%B6%D0%BE%D0%BB%D0%B8-%D0%BF%D0%B0%D0%BA-%D1%8F%D0%B4%D0%BE%D1%81%D0%B0-%D0%B1%D1%80%D0%B0%D0%B4-%D0%BF%D0%B8%D1%82---%D1%82%D0%BE%D0%B7%D0%B8-%D0%BF%D1%8A%D1%82-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B2%D0%B5%D1%89%D0%B0%D0%BD%D0%B8%D0%B5%D1%82%D0%BE-%D1%81%D0%B8-news837292.html", "text": "Тиражираната в последните дни новина, че Анджелина Джоли има намерение да обезнаследи пет от шестте си деца, за сметка на най-големия от тях - 15-годишния Мадокс, изкарала от равновесие бившия й съпруг Брад Пит. Актьорът смятал, че по този начин Джоли иска да го уязви. Според \"Radar Online\" само Мадокс поддържал решението на майка си да се разведе с Брад, докато 15-годишният Пакс, 14-годишната Захара, 12-годишната Шайло и 10-годишните близнаци Нокс и Вивиен взели страната на баща си в семейния конфликт. Според последните информации Анджелина смята за остави своите 116 милиона долара на Мадокс. Джоли подаде документи за развод през септември 2016 г. заради несъгласие с възпитателните методи на Пит спрямо децата. Повод за раздялата бил скандал в частен самолет, при който пияният актьор шамаросал Мадокс. Този слух обаче не беше потвърден, пише \"Монитор\". Сподели:", "date": "2019.04.27", "title": "Анджелина Джоли пак ядоса Брад Пит - този път заради завещанието си"}
{"url": "https://pik.bg/%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%B8-%D1%81%D0%B0-%D1%83%D0%B1%D0%B8%D0%BB%D0%B8-17-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8-%D0%B2%D0%BE%D0%B9%D0%BD%D0%B8%D1%86%D0%B8-%D0%B2-%D1%81%D0%B8%D1%80%D0%B8%D1%8F-news837360.html", "text": "Нападения от две джихадистки групи са довели до смъртта на най-малко 17 сирийски правителствени войници и членове на проправителствени милиции в северната провинция Алепо рано в събота, съобщи Сирийската обсерватория за правата на човека, базирана в Лондон, цитирана от AFP. Тридесет други бяха ранени в нападенията от бившия сирийски филиал на \"Ал Кайда\" Хаят Тахрир ал-Шам (HTШ) и нейния съюзник Хурас ал-Диен, който остава свързан с глобалната мрежа за джихадисти, допълни Обсерваторията. Атаките в южната и югозападната провинция на провинция Алепо стартираха малко след полунощ и предизвикаха сблъсъци, които продължиха до зазоряване, каза ръководителят на Обсерваторията Рами Абдел Рахман. Той каза, че сраженията са утихнали, след като руските самолети са ударили джихадистки позиции в района, което е накарало бойците да се отдръпнат. Осем души били убити при въздушните нападения, добави той. Сподели:", "date": "2019.04.27", "title": "Джихадисти са убили 17 правителствени войници в Сирия"}
{"url": "https://pik.bg/%D0%BD%D0%B0-%D1%81%D1%83%D1%85%D0%BE-%D0%BA%D0%B2-%D0%BF%D0%B0%D1%81%D1%82%D0%B8%D1%80-%D0%B2-%D0%B3%D0%B5%D0%BD%D0%B5%D1%80%D0%B0%D0%BB-%D1%82%D0%BE%D1%88%D0%B5%D0%B2%D0%BE-%D0%BE%D1%81%D1%82%D0%B0%D0%B2%D0%B0-%D0%BE%D1%89%D0%B5-%D0%BD%D1%8F%D0%BA%D0%BE%D0%BB%D0%BA%D0%BE-%D0%B4%D0%BD%D0%B8-%D0%B1%D0%B5%D0%B7-%D0%B2%D0%BE%D0%B4%D0%B0-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5%D1%82%D0%BE-%D1%81--news837382.html", "text": "Продължават проблемите с отровената вода в Генерал Тошево, съобщава Нова телевизия. Според информацията, квартал \"Пастир\" ще остане без вода още няколко дни заради замърсяването с пестициди. Всички засегнати семейства се захранват с водоноски по график. От ВиК- Добрич продължават промиването на водопроводната система. Очаква се на 30 април да бъдат взети нови проби от водата и тогава да стане ясно дали  замърсяването вече е изчистено и водата може да бъде ползвана за битови и питейни нужди. Сподели:", "date": "2019.04.27", "title": "На сухо: Кв. \"Пастир\" в Генерал Тошево остава още няколко дни без вода заради замърсяването с пестициди"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B1%D0%BB%D0%B0%D0%B3%D0%BE%D0%B4%D0%B0%D1%82%D0%BD%D0%B8%D1%8F%D1%82-%D0%BE%D0%B3%D1%8A%D0%BD-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news837440.html", "text": "Благодатният огън пристигна в България няколко часа, след като слезе в църквата \"Възкресение Христово\" в Йерусалим. Той бе донесен у нас от Негово Високопреосвещенство Старозагорски митрополит Киприан. За първи път в правителствения самолет, заедно с нашите духовници, пътува и представител на все още непризнатата и в схизма Македонска православна църква. След пристигането му на Летище София, огънят ще бъде отнесен в Синодалния параклис, откъдето главният секретар на Светия Синод епископ Герасим ще го пренесе до храм-паметника \"Свети Александър Невски“ и ще го предаде на патриарх Неофит. В Русе пък ще получат огъня от Букурещ, който е само на 60 км. от града. Сподели:", "date": "2019.04.27", "title": "ОТ ПОСЛЕДНИТЕ МИНУТИ: Благодатният огън пристигна в България (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD-%D0%BA%D0%BB%D0%B8%D1%88%D0%B5%D1%82%D0%BE-%D0%B0%D0%BA%D1%82%D1%8C%D0%BE%D1%80%D1%8A%D1%82-%D1%85%D1%80%D0%B8%D1%81%D1%82%D0%BE-%D0%BF%D0%B5%D1%82%D0%BA%D0%BE%D0%B2-%D0%B7%D0%B0-%D1%80%D0%BE%D0%BB%D1%8F%D1%82%D0%B0-%D1%81%D0%B8-%D0%B2-%E2%80%9E%D0%B4%D1%8F%D0%B2%D0%BE%D0%BB%D1%81%D0%BA%D0%BE%D1%82%D0%BE-%D0%B3%D1%8A%D1%80%D0%BB%D0%BE%E2%80%9D-%D0%B8-%D0%BE%D0%B1%D1%80%D0%B0%D1%82%D0%B8%D1%82%D0%B5-%D0%B2-%D0%B6%D0%B8%D0%B2%D0%BE%D1%82%D0%B0-news837362.html", "text": "Актьорът Христо Петков влиза в ролята на Асен Чанов от сериала „Дяволското гърло”. Пред сутрешния блок на Нова телевизия той разказа за впечатляващата си роля и за обратите, през които е преминал живота му досега. „Не бих определил героя си Асен Чанов от „Дяволскотко гърло” като лошо момче или лошо ченге – казва Христо. - Той има просто силно чувство за свобода. Не го възпрмемам като лош. Обичам планината. В Родопите бе невероятно по време на снимките на филма.. Това е една магична планина. Това, че дълго бяхме там е една от причините сериалът да има успех. Смяната на обстановката ми подейства много добре. Бе невероятно. Иначе с Владо Карамазов, който във филма играе моят брат, сме съученици от ВИТИЗ. Всички от екипа обаче си станахме много близки по време на снимките В начолото Владо и Теодора Духовникова веднага след снимките се качваха по стаите си. Ние осатналите обаче си оставахме навън, заедно. След седмица-две вече абсолютно всички си станахме семейство. С Васил Банов, който във филма играе моят баща – прокурор Чанов, бе много приятно да снимаме. Той е много респектиращ. Тепърва сега предстои развръзката на филма. Много добре се завърза целият възел около убийството и случая. Тепърва предстои разплитането на цялата работа. Не мисля, че най-важното е кой е убиецът, а как ще се разплете цялата работа. Защото всички са свързани с тия убийства. Абсолютно всички имат пръст в тази работа.  Ако внимателно сте гледали, вече сте виждали убиеца. За мен Асен е интересен за игра, защото е много противоречив образ . Това е човек с много противоречия. Свързани са с детството му, семейството и самият него. Колкото и да всява респект и да е мъжкар, той има голяма доза страх в себе си. Както и брат му. Интересно ми е да влизам, по принцип,  в образите на герои, които имат второ дъно. Асен е такъв. Още като отидох на кастинга, не знаех нищо нито за историята, нито за нищо около филма, този герой ми хареса. Тогава видях, че има нещо интересно в това, има някаква тайна, нещо което не е съвсем разкрито и веднага ми допадна като персонаж. Вече и по улицата започнаха да ме спират и да ме поздравяват. Подхвърлят ми. Нямам „Фейсбук”, така че нещата са по-кротки при мен”. Христо Петков говори и за обратите в живота си. „Имах детска идея да стана адвокат, но станах актьор – разказва той. - Вярвам в това, че нещата в живота на човек се случват така, не само поради обстоятелствата, а всеки си има път, който извървява. Не съжалявам за нито едно решение, което съм взел и съм насочвал развитието си. Докато живеех в Холандия няколко години, като бях тийнейджър, много ми липсваше България и често се връщах. Хубаво ми бе да се връщам. Така че, не съм направил голям компромис, като се върнах окончателно. Следвал съм пътя си. В Софийския университет ме приеха арабистика. Вече бях спокоен, че ще уча нещо и няма да ходя в казарма. След това кандидатствах във ВИТИЗ и ме приеха там и куклен театър  и драма. Отказах се от държавната поръчка при куклите и отидох в драмата. Не мисля, че в живота съм труден. Гледам съвестно да си върша работата. Обичам да се концентрирам върху работата си. Иначе най-много, докато бях в Холандия, ми липсваха приятелите. Много неща ми липсваха там, всъщност. Най-вече, може би, храната. Климатът също не ми допадаше. Там е много дъждовно и много ми влияеше. Сега имам някаква носталгия към София. Тя е един разграден двор в момента, който се надявам да се промени за добро, след като тези ремонти приключат някой ден”. Сподели:", "date": "2019.04.27", "title": "Извън клишето. Актьорът Христо Петков за ролята си в „Дяволското гърло” и обратите в живота си"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D1%80%D0%B0%D0%BC%D0%B0-%D0%B2-%D0%BD%D0%B5%D0%B1%D0%B5%D1%82%D0%BE-%D0%BF%D1%80%D0%B5%D0%BD%D0%B0%D1%81%D0%BE%D1%87%D0%B2%D0%B0%D1%82-%D0%BE%D1%89%D0%B5-%D0%BF%D0%BE%D0%BB%D0%B5%D1%82%D0%B8-%D0%BE%D1%82-%D1%81%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%B0%D1%85%D0%BE%D0%B2%D0%B8%D1%82%D0%B0%D1%82%D0%B0-%D0%B1%D1%83%D1%80%D1%8F-news837441.html", "text": "Още два полета бяха пренасочени от летище София заради бурята. Пътуващите от Ливърпул и Хамбург са кацнали във Варна, а от Милано - в Бургас, предава Би Ти Ви. . В района на столицата ледените късове бяха с големината на грахово зърно. Панчарево за минути побеля от градушката. И за следващите часове все още в западната половина на страната важи код жълто за бури, интензивни валежи, усилване на вятъра и възможни нови градушки. Сподели:", "date": "2019.04.27", "title": "ИЗВЪНРЕДНО: Драма в небето! Пренасочват още полети от София заради страховитата буря"}
{"url": "https://pik.bg/%D0%B8%D0%BB%D0%B8%D0%B0%D0%BD%D0%B0-%D1%80%D0%B0%D0%B5%D0%B2%D0%B0-%D1%81-%D0%BE%D1%81%D1%82%D1%80%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%B7%D0%B0-%D0%BE%D1%86%D0%B5%D0%BD%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D0%B0-%D0%BD%D0%B8-%D0%BD%D0%B0%D1%80%D0%B5%D1%87%D0%B5-%D1%81%D1%8A%D0%B4%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE-news837316.html", "text": "Президентът на Българската федерация по художествена гимнастика Илиана Раева реагира много остро на оценката, която получи ансамбълът ни на съчетанието си с 5 топки в многобоя от Световната купа в Баку, Азербайджан. Раева определи като \"престъпно\" съдийството спрямо ансамбъла ни в Баку и обвини конкретно съдийки от Финландия и Съединените щати за ниската ни оценка за трудност - 15.3 т., и то повишена с 0,2 след контестация. Днес момичетата от ансамбъла ни ще представят и второто си съчетание - с три обръча и два чифта бухалки, като ще се опитат да подобрят временното си класиране, в което са на пето място. В многобоя от индивидуалната надпревара след изпълненията на обръч и топка от първия ден на надпреварата Катрин Тасева е седма във временното класиране , а Боряна Калейн е 19-а. \"ПРЕСТЪПНО СЪДИЙСТВО КЪМ БЪЛГАРСКИЯ АНСАМБЪЛ В БАКУ!!!! Оценката на D3-4 е подигравка с Художествената гимнастика! За да дадеш при това изпълнение (и заложена трудност на D3-4 12,1) 9, 7 след повишаване на контестацията или нямаш понятие от съдийство, или не можеш да смогнеш да видиш всичко, или не виждаш добре и имаш проблем със зрението, или си тенденциозен към България! И в четирите случаи мястото ти не е на съдийската маса! Дамите от Финландия и Америка трябва много сериозно да се засрамят! СРАМ!!! Браво, момичета! Вие сте гордост! Оценката на D1-2 е точно толкова, колкото е заложена - 5,600!! Най-висока оценка на изпълнение! Браво на съдиите Да не подхващам и оценката на Катрин на D3-4 на топка... Имам сериозни основания да не искам...\" Сподели:", "date": "2019.04.27", "title": "Илиана Раева с остра реакция за оценката на ансамбъла ни, нарече съдийството \"престъпно\""}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%B0%D0%BD%D0%B8-%D1%81%D0%B0%D0%BB%D0%B8%D1%87-%D0%B8%D0%B7%D0%B4%D1%8A%D1%85%D0%BD%D0%B0%D0%BB-%D0%B2-%D1%80%D1%8A%D1%86%D0%B5%D1%82%D0%B5-%D1%9D-news836696.html", "text": "Най-драматичният момент в живота на Ани Салич не е скандалната раздяла с дългогодишния ѝ съпруг Бранко, а загубата на баща ѝ. За неговата смърт не знаят дори колегите на новинарката в Нова телевизия, тъй като тя не желаела да се връща към печалната случка. След тежко боледуване таткото на Ани – Атанас, издъхнал буквално в ръцете ѝ. В последните му мигове тя било неотлъчно до него и пожелала да държи ръката му до самия му край. Въпреки че проявила кураж и останала на себе си в тежкия момент, часове след това журналистката рухнала. Това бил първият път, когато си позволила да посегне към успокоителните, за да има сили да организира погребението и да бъде опора на внезапно овдовялата си майка Златка. Ани и до днес тъжала по баща си, особено по празници, а най-много съжалявала, че той не могъл да види порасналите си внуци – сина ѝ Лазар и дъщеря ѝ Хана. За сметка на това пък децата ѝ боготворели баба си, която ги отгледала от пеленачета, защото Салич твърде бързо прекъснала и двете си майчинства, за да не ѝ изстине мястото в тв ефира. И до ден днешен водещата на новините по Нова телевизия споделя един дом със своята родителка, която продължава да ѝ помага в отглеждането на ученичката Хана. Пенсионерката Златка напълно загърбила дома и живота си в родния Благоевград, откъдето е фамилията на журналистката, за да дойде при нея в София. Това решение обаче се оказало мъдро, тъй като неотдавна майката на Ани получила сериозни здравословни оплаквания и именно фактът, че е в столицата, спомогнал щерка ѝ бързо да задейства връзките си в софийската Трета градска болница, където Златка се подложила на сърдечна операция. По препоръки на докторите след интервенцията новинарката пратила родителката си във възстановителен център в Банкя, където пациентите със сърдечни проблеми получавали постклинично лечение. За пореден път Салич не могла да разчита на своя брат Антон, с когото от години са ту във война, ту в добри отношения. Най-дългият им конфликт се проточи повече от 11 години, а причината беше, че братът на Ани бе забъркан в криминален скандал заради нелегално преминаване на границата. След дългогодишен гастрол в Щатите през 2005 г. Антон се опита да премине инкогнито с тир от Македония в България и бе сгащен от полицията. Сподели:", "date": "2019.04.27", "title": "САМО В ПИК И \"РЕТРО\": Бащата на Ани Салич издъхнал в ръцете ѝ"}
