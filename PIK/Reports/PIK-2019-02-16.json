{"url": "https://pik.bg/%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82-%D0%BD%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%86%D0%B8-news820215.html", "text": "72-часово задържане зад решетките постанови прокурор от Районна прокуратура Елхово за бургазлия, който в продължение на близо 2 месеца е бил следен по подозрения за трафик на нелегални бежанци през турската граница. Мъжът е бил закопчан в петък в хода на съвместна специализирана акция  на ГД „Национална полиция“ и областните дирекции на МВР в Бургас и Ямбол гранични полицаи за забелязани подозрителни лица в землището на село Лалково. На място са установени 14 мъже , от които трима непълнолетни без документи за самоличности. Чужденците твърдят, че пристигат от Афганистан, до заграждението те били доведени от турски водач, отсам браздата трябвало да бъде пресрещнати от бургазлията, който обаче се забавил заради повреда в микробуса на жител на Елхово, който срещу солидно заплащане трябвало да ги транспортира във вътрешността.Очаква се в понеделник наблюдаващият досъдебното производство магистрат да поиска постоянното оставяне на бургазлията в ареста. Това е първият случай от началото на годината за масово незаконно преминаване през зелената граница. Пак на 13 февруари около 15,45 часа полицаи от Стара Загора са установили на адрес на улица „Родопи“ в квартал Самара 1 трима мъже без адресна регистрация и лични документи, които се представили за афганистанци. Тримата на възраст от 35,23 и 18 признали, че са пресекли нелегално границата в началото на седмицата и до Града на липите ги довел непознат мъж, който ги настанил в жилището на свой партньор срещу дневен наем от по 50 евро. Сподели:", "date": "2019.02.16", "title": "Постоянен арест за трафикант на афганистанци"}
{"url": "https://pik.bg/%D0%B3%D0%B5%D1%80%D0%B1-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BF%D1%80%D0%B5%D0%BE%D1%81%D0%BC%D0%B8%D1%81%D0%BB%D1%8F%D1%82-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%BF%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B0%D0%BB%D0%BD%D0%B8%D1%8F-%D0%B2%D0%BE%D1%82-news820257.html", "text": "Ако съобразяваме текстовете на конституцията, ние не обсъждаме проблеми, които са в нея и за които да има нарушение. Дадохме възможност на опозицията да говори. Ние им отговорихме и смятам, че в този спор седи атракция. За БСП е важно да се създаде страх и тезата, че тези избори са първоначално опорочени, каза пред \"канал 3\" председателят на правната комисия от ГЕРБ Очевидно целта е сега да се създаде имиджов проблем. Образно казано ние отнасяме критиките. Стремиш се до сега да си бил симпатичен и нека има преференции, но не правиш целенасочени кампании, да излезеш пред другите. По-честно е да кажеш “да, аз разчитам на себе си” , каза още той. Ние зачетохме волята на ДПС. Виждате, че не сме коментирали техните предложения, които не са поставени за пръв път. Би следвало политическата ни култура да започне да ги приема като например пропагандата на чужд език. Те не казват, че трябва да го има винаги, а когато има изявление, да може то да бъде преведено и на чужди езици. Аз мисля, че все повече се отваряме и все повече хора работят в чужбина и разчитаме много да се върнат и да се развиват тук. Нищо лошо няма в това да се развиваме, заяви Кирилов. На въпрос дали в ГЕРБ са склонни да преосмислят решението си за преференциите, което предизвика обществено недоволство, Данаил Кирилов заяви, че ако има воля, са готови да обмислят такъв вариант. Той призна, че заради отказа на ВМРО и Атака да подкрепят орязване на преференциите парламентът е бил изправен пред сериозно предизвикателство за съществуването си и затова се е стигнало до подкрепата на ДПС. Нещо, което разкри тази сутрин и председателят на ПГ на ГЕРБ Цветан Цветанов. Сподели:", "date": "2019.02.16", "title": "ГЕРБ готови да преосмислят решението за преференциалния вот"}
{"url": "https://pik.bg/%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B8-%D1%85%D0%B0%D1%80%D0%BF%D1%83%D0%BD-%D1%83%D0%BB%D0%B0%D0%B2%D1%8F-%E2%80%9E%D0%BE%D1%80%D0%B1%D0%B8%D1%82%D0%B0%D0%BB%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8%E2%80%9C-%D0%B5%D1%82%D0%BE-%D0%BA%D0%B0%D0%BA-%D0%B2%D0%B8%D0%B4%D0%B5%D0%BE-news820184.html", "text": "Британска изпитателна мисия за почистване на космически боклук демонстрира харпун на орбита, предаде Би Би Си. Спътникът \"Римув дебри\" изстреля харпуна в цел. Видеозаписът на експеримента показва, че той се насочва право към нея толкова силно, че я чупи. Важното обаче е, че харпунът има куки, с които улавя целта и не й позволява да се отдалечи. Главният учен на мисията проф. Алиети от университета на Съри каза, че експериментът е напълно успешен. Проектът за почистване на космически отпадъци се изпълнява от миналата година. Той е с бюджет 13 милиона британски лири. \"Римув дебри\" е спътник с тегло 100 кг. На него има няколко демонстрационни технологии за почистване на космически отпадъци. Едната от системите ги улавя с мрежа. Тя вече беше демонстрирана. Сподели:", "date": "2019.02.16", "title": "Космически харпун улавя „орбитални отпадъци“. Ето как (ВИДЕО)"}
{"url": "https://pik.bg/%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%BD%D0%B8%D0%B3%D0%B5%D1%80%D0%B8%D1%8F-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8-news820259.html", "text": "Осем души загинаха днес при нападение на двама атентатори самоубийци и трети, въоръжен нападател срещу джамия в североизточния нигерийски град Майдугури,съобщи представител на нигерийската полиция, цитиран от ДПА. Според Деймиън Чукву, началник на полицията в нигерийския щат Борно, вероятно нападателите са от ислямистката групировка \"Боко харам\". Те проникнали в джамия в покрайнините на града и открили спорадична стрелба, след което атентаторите самоубийци взривили експлозивите си. Освен осемте жертви са загинали и тримата нападатели. Петнайсет души са ранени. Преди четири дни бойци на \"Боко харам\" атакуваха кортежа на губернатора на Борно Кашим Шетима. Тогава беше потвърдено за трима загинали. Сподели:", "date": "2019.02.16", "title": "Самоубийствен атентат в Нигерия, има жертви"}
{"url": "https://pik.bg/%D0%B2%D0%BC%D1%80%D0%BE-%D0%B4%D0%BF%D0%BC%D0%BD%D0%B5-%D0%BE%D0%B1%D1%8F%D0%B2%D0%B8%D1%85%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D1%81%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news820260.html", "text": "Университетският професор Гордана Силяновска - Давкова ще бъде кандидат за президент на ВМРО-ДПМНЕ на предстоящите парламентарни избори, съобщава македонският “Фокус“. Никола Мичевски, делегат от конгреса в Струга, обяви, че тя е спечелила 408 гласа от 519 делегати, които са участвали в гласуването. Сподели:", "date": "2019.02.16", "title": "ВМРО-ДПМНЕ обявиха кандидатурата си за президент"}
{"url": "https://pik.bg/%D0%BD%D0%B5%D0%B2%D1%8F%D0%BD%D0%B0-%D0%B2%D0%BB%D0%B0%D0%B4%D0%B8%D0%BD%D0%BE%D0%B2%D0%B0-%D0%B7%D0%B0%D0%B2%D1%8A%D1%80%D1%88%D0%B8-%D1%81%D0%B5%D0%B4%D0%BC%D0%B0-%D0%B2-%D0%BC%D0%BD%D0%BE%D0%B3%D0%BE%D0%B1%D0%BE%D1%8F-%D0%B2-%D0%BC%D0%BE%D1%81%D0%BA%D0%B2%D0%B0-news820269.html", "text": "Невяна Владинова завърши на седмо място в многобоя от турнира по художествена гимнастика за Гран при на Москва. Родната грация получи оценки от 19.150 точки на обръч, 19.900 на топка, 18.950 на бухалки и 17.950 на лента. Със сбор от 75.950 т. тя стана едва втората гимнастичка в топ 8, която не е представителка на домакините. 24-годишната плевенчанка се класира за финалите и на четирите уреда в неделя. Победителка в многобоя стана световната шампионка Дина Аверина, следвана от сестра й Арина. Трета е Александра Солдатова (Русия). Сподели:", "date": "2019.02.16", "title": "Невяна Владинова завърши седма в многобоя в Москва"}
{"url": "https://pik.bg/%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%B8%D0%BB%D0%B0-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B2%D0%B8%D0%BB%D0%B0-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B6%D0%B8%D0%B2%D0%B5%D0%B5%D1%89%D0%B8-%D0%B8%D0%BB%D0%B8-%D1%80%D0%B0%D0%B1%D0%BE%D1%82%D0%B5%D1%89%D0%B8-%D0%B2-%D0%B4%D1%80%D1%83%D0%B3%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BE%D1%82-%D0%B5%D1%81-news820093.html", "text": "В целия Европейски съюз ще започнат да се прилагат нови правила, с които се намаляват разходите и формалностите за гражданите, живеещи извън родината. Това съобщиха от представителството на ЕК в България, цитирани от „Фокус”. Понастоящем хората, които се преместват или живеят в друга държава от ЕС, трябва да заверяват издадените им официални документи (например удостоверение за раждане, брак или смърт), за да докажат, че те са автентични. Такъв е случаят с около 17 милиона граждани на ЕС. С новия регламент ще отпадне необходимостта от такава заверка при представянето на официални документи, издадени в държава от ЕС, на органите на друга държава-членка и няма да се налага да се преминава през свързаните с нея бюрократични процедури. Съгласно новите правила в много случаи от гражданите няма повече да се изисква да предоставят превод от заклет преводач/официален превод на официалните си документи. В същото време в регламента се предвиждат силни гаранции, за да се предотвратяват измамите. • Официалните документи (например удостоверенията за раждане, брак или липса на съдебно минало), издадени в държава от ЕС, трябва да бъдат приемани като автентични от органите в останалите държави членки, без да е необходимо да имат заверка; • Премахва се и задължението за гражданите да представят във всички случаи заверено копие и заверен превод на издадените им официални документи. За да се избегне нуждата от такъв превод, гражданите могат също да поискат многоезични стандартни удостоверения на всички езици на ЕС, които ще се прилагат към официалните документи за улеснение на превода; • В регламента са предвидени защитни мерки срещу измамите: ако получаващият документа орган има основателни съмнения за неговата автентичност, той ще може да направи проверка в издалия го орган в съответната друга държава от ЕС чрез съществуваща ИТ платформа — Информационната система за вътрешния пазар. Регламентът се отнася единствено до автентичността на официалните документи, така че държавите членки ще продължат да прилагат своите национални правила относно признаването на съдържанието и действието на официалните документи, издадени в други държави от Съюза. Сподели:", "date": "2019.02.16", "title": "Влизат в сила новите правила за гражданите, живеещи или работещи в друга държава от ЕС"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%BB%D0%BA%D0%BE%D1%82%D0%BE-%D1%81%D0%B0-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8%D1%82%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%80%D0%B0%D0%B7%D0%BA%D1%80%D0%B8%D1%82%D0%B8-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-news820096.html", "text": "100 са криминалните престъпления, които са регистрирани през януари на територията на Видинска област. Това  съобщи старши комисар Петър Коцин, директор на ОД на МВР Видин, цитиран от „Конкурент”. Миналата година по същото време те са били 90. Паралелно с ръста на регистрираните престъпления има и повишение на разкритите - 18.89% през януари 2018 година срещу 31 на сто през първия месец на тази година, показва анализът на ченгетата. \"През януари полицейските служители са започнали разследвания по 22 престъпления против собствеността, 17 кражби, 4 измами, 2 от тях телефонни, 5 палежа, едно убийство и 2 наркопрестъпления. Установени са 86 лица, извършители на 81 криминални престъпления, в това число и на престъпления от предишен период. От установените през месеца извършители на криминални деяния, 6 са били в нетрезво състояние, а 2 под въздействието на наркотични вещества\", разясни Коцин. Сподели:", "date": "2019.02.16", "title": "Ето колкото са криминалните престъпления, разкрити във Видинско от началото на годината"}
{"url": "https://pik.bg/%E2%80%9E%D0%B3%D0%B0%D1%80%D0%B4%D0%B8%D1%8A%D0%BD%E2%80%9D-%D0%BF%D0%BE%D0%BB-%D0%BC%D0%B0%D0%BD%D0%B0%D1%84%D0%BE%D1%80%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%BF%D1%80%D0%B8%D1%81%D1%8A%D0%B4%D0%B0-%D0%BE%D1%82-24-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-news820091.html", "text": "Според специалния съветник Робърт Мълър, бившият ръководител на предизборната кампания на Доналд Тръмп Пол Манафорт трябва да бъде осъден на 24 години затвор, съобщава „Гардиън”, цитирани от „Фокус”. През август 2018 той бе обвинен от осем съдебни състава за митнически и банкови измами. Екипът на Мълър е доказал, че Манафорт трябва да получи между 235 и 292 месеца затвор или между 19 и половина и 24 години за „сериозни, продължителни и дръзки“ финансови престъпления. 69-годишният Манафорт може да получи и финансови глоби в размер на повече от 50 милиона щатски долара, по данни, установени от прокурорите на Мълър. Крайната присъда ще бъде решена от федералния съдия Ти.Си. Елиът. Новите съдебни разкрития срещу Манафорт са във връзка с обвиненията срещу него, повдигнати във Вирджиния през миналата година за измама и други деяния, които ветеранът- политически консултант е извършвал преди да се присъедини към предизборния екип на Тръмп през 2016 година. “В продължение на десетилетие и повече Манафорт е действал като недосегаем от закона и е завлякъл федералното правителство и редица финансови институции с милиони долари - твърдят хора от екипа на Мълър.  - Присъдата сега трябва да е отражение на сериозността на тези престъпления и да послужи като разубеждаване както за Манафорт, така и за други като него, да не се ангажират в подобни деяния”. Съдебното жури, което през август го обвини в престъпления по осем случая, не успя тогава да постигне консенсус по 10 други обвинения срещу Манафорт. Установено е, че той е успял да скрие от американските власти повече от 16 милиона долари приходи . Това му е позволило да не плати шест милиона долара данъци. Освен това е укрил десетки милиони долари в чужди банки. Установено е също, че Манафорт има достатъчно „дебели сметки“, с които да покрие дължимите пари, но „той просто е избрал да не се съобразява със закони, които ще намалят богатството му“. От екипа на Мълър заявяват, че Манафорт използвал измамите и злоупотребите, за да си осигури „бляскав жизнен стил“ – множество жилища, луксозни килими и яке от пера и кожа на щраус, особено докато е работел за проруски настроени политици в Украйна. Мълър разследва руска намеса в американските президентски избори през 2016 година. Според разузнавателните служби така е било помогнало на Тръмп да заеме поста. Разследващите от екипа на Мълър твърдят, че връзката на Манафорт с Константин Килимник през 2016 година, за когото се предполага, че е руски оперативен разузнавач, е в центъра на разследването им. Сподели:", "date": "2019.02.16", "title": "„Гардиън”: Пол Манафорт трябва да получи присъда от 24 години затвор"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B0%D1%89-%D1%81-%D1%82%D0%B2%D1%8A%D1%80%D0%B4%D0%B0-%D0%BF%D0%BE%D0%B7%D0%B8%D1%86%D0%B8%D1%8F-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-%D0%B8-%D0%B8%D1%80%D0%B0%D0%BD-news820187.html", "text": "Вицепрезидентът на САЩ Майк Пенс демонстрира твърда позиция срещу „Северен поток-2“ и Иран, предава TACC, цитирана от „Фокус”. Съединените щати заемат твърда позиция по газопровода „Северен поток 2“ и настоятелно призовават Европейския съюз да последва техния пример. Това каза Пенс на конференцията за сигурност в Мюнхен. Американският вицепрезидент заяви още, че Иран е основният спонсор на международния тероризъм. \"Иранската република е основният спонсор на тероризма в света,\" каза Пенс. Според него, Техеран \"изнася ракети, възбуди конфликти в Сирия и Йемен и поставя под въпрос съществуването на Израел\". \"Иранският режим открито пропагандира отричането на Холокоста - заяви още вицепрезидентът. - Време е европейците да спрат да подкопават усилията на САЩ в санкциите срещу Иран\". Съединените щати няма да останат безучастни, когато гледат техните съюзници да купуват оръжие от потенциални противници, допълни Майк Пенс. \"Ние просто няма да гледаме как нашите съюзници купуват оръжие от нашите опоненти – категоричен бе той. - Няма да можем да гарантираме мир на Запад, ако нашите съюзници зависят от Изтока\". Вицепрезидентът на САЩ заяви още, че страната му призовава целия свят и Европейския съюз да признаят Хуан Гуайдо за единствен легитимен президент на Венецуела. \"Николас Мадуро няма законна власт във Венецуела, той трябва да напусне\", заяви Пенс. В същото време вицепрезидентът на САЩ призова Европейския съюз да признае Гуайдо за легитимен президент на Венецуела. \"Съединените щати станаха първата страна, признала Гуайдо за легитимен президент: 52 държави, включително 30 от нашите европейски съюзници, последваха примера на Америка. Време е останалата част от света да направи същото - каза Пенс.  - Призоваваме Европейския съюз да признае Гуайдо за президент на Венецуела\". Сподели:", "date": "2019.02.16", "title": "Вицепрезидентът на САЩ с твърда позиция срещу „Северен поток-2“ и Иран"}
{"url": "https://pik.bg/%D1%82%D1%80%D1%8A%D0%BC%D0%BF-%D1%81%D0%BC%D1%8F%D1%82%D0%B0-%D1%87%D0%B5-%D0%B7%D0%B0%D1%81%D0%BB%D1%83%D0%B6%D0%B0%D0%B2%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B8-%D0%BD%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BC%D0%B8%D1%80-news820095.html", "text": "Президентът на САЩ Доналд Тръмп каза, че заслужава да получи Нобеловата награда за мир заради работата си за Северна Корея и за Сирия и се оплака, че вероятно никога няма да бъде удостоен с тази чест, предаде Ройтерс. Президентът припомни, че предшественикът му, демократът Барак Обама е получил Нобеловата награда за мир през 2009 г., броени месеци след като дойде на власт. \"Те дадоха наградата на Обама. Но той дори не знаеше за какво я получава. Той беше тук само от около 15 секунди и получи Нобеловата награда за мир и тогава той каза: \"О, какво направих, за да я получа?\", заяви Тръмп в края на пресконференция в Розовата градина на Белия дом. \"Аз вероятно никога няма да я получа\", допълни той, визирайки престижното отличие, съобщава БТА. Тръмп каза, че е спасил живота на 3 милиона души, живеещи в контролираната от бунтовниците сирийска провинция Идлиб, след като е предупредил Русия, Иран и сирийското правителство да не предприемат планирана офанзива там. \"Никой не говори за това\", оплака се Тръмп. Атаките срещу Идлиб продължиха, въпреки че Тръмп каза, че ударите се нанасят \"с хирургическа точност\". Президентът заяви, че японският премиер Шиндзо Абе го е номинирал за Нобелова награда за мир от името на Япония заради това, че е започнал разговори с Пхенян и е намалил напрежението със Северна Корея. Абе дал на Тръмп копие от писмо от пет страници, с което го е номинирал. Това разказа днес американският президент, определяйки копието от писмото като \"много красиво\". \"И знаете ли защо го е направил? Защото имаше кораби с ракети и ракети, прелитащи над Япония. А сега изведнъж японците се чувстват много добре. Те се чувстват в безопасност. Аз направих това\", изтъкна Тръмп и допълни, че администрацията на Обама не е могла да постигне това. Белият дом отказа коментари по изявлението на Тръмп за това, че Абе го е номинирал за Нобеловата награда за мир. Говорител на японското посолство в САЩ каза, че няма информация за подобно писмо. Миналия април южнокорейският президент Мун Дже-ин каза, че Тръмп заслужава Нобела за мира заради неговите усилия за договаряне на края на севернокорейската програма за ядрени оръжия. Тръмп ще има втора среща на върха със севернокорейския лидер Ким Чен-ун на 27 и 28 февруари. Този път тя ще е в Ханой, след като през юни миналата година двамата се срещнаха в Сингапур. Днес Тръмп се похвали, че е установил добра връзка с Ким. \"Много го харесвам и той много ме харесва\", каза Тръмп по адрес на Ким. После припомни, че в началото диалогът между тях е бил много труден. Нобеловата награда за мир се присъжда ежегодно от Норвежкия нобелов комитет. Тази година са номинирани 304 души и организации, припомня ДПА Сподели:", "date": "2019.02.16", "title": "Тръмп смята, че заслужава да получи Нобелова награда за мир"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%B8-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D0%BD%D0%B0-%D1%81%D0%BB%D0%B0%D0%B4%D0%BA%D0%B8-%D0%BF%D1%80%D0%B8%D0%BA%D0%B0%D0%B7%D0%BA%D0%B8-%D0%B2-%D0%BC%D1%8E%D0%BD%D1%85%D0%B5%D0%BD-news820273.html", "text": "На дамска закуска днес сутринта, на която участваха няколко жени с топ лидерска роля, включително управляващият директор на Международния валутен фонд Кристин Лагард, Тръмп говори за подкрепата за жените в бизнеса. Вчера тя се срещна и с германския министър на отбраната Урсула фон дер Лайен и представи инициатива, насочена към подпомагане на жените в развиващите се страни, която до 2025 г. трябва да осигури американска помощ за 50 милиона жени в най-бедните държави. Германският канцлер Ангела Меркел се е срещнала днес с дъщерята на американския президент Иванка Тръмп в кулоарите на Мюнхенската конференция по сигурността, съобщиха ДПА и ТАСС. \"Беше удоволствие отново да се срещна с канцлера Меркел. При разговора ни научих много от нея и очаквам с нетърпение да продължим да работим заедно\", написа Иванка Тръмп в Туитър, публикувайки снимка от срещата. Дъщерята на американския президент и високопоставен съветник на Белия дом, нарече германския лидер \"страхотен защитник\" на правата на жените в областта на професионалното образование и икономика. Сподели:", "date": "2019.02.16", "title": "Меркел и Иванка Тръмп на сладки приказки в Мюнхен"}
{"url": "https://pik.bg/%D0%B1%D1%83%D0%BB%D0%BC%D0%B0%D1%80%D0%BA%D0%B5%D1%82-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-news820264.html", "text": "Счупена стрелка е причината за дерайлирането на влаковата композиция тази сутрин на гара Пловдив. Това е категоричният извод на участвалите в огледа на мястото на инцидента, в това число и представители на \"Булмаркет Рейл Карго\", съобщават от фирмата превозвач. На местопроизшествието следователите и вещите лица намерили счупения език на стрелката, както и множество липсващи скрепителни елементи, уточняват от \"Булмаркет Рейл Карго\". Тази сутрин около 4.15 ч. на гара Пловдив, при преминаване транзит, дерайлираха двата локомотива и първите три вагона на влак на \"Булмаркет Рейл Карго\" с 2 локомотива и 25 вагона, превозващи 1 900 тона пропан-бутан. При инцидента няма пострадали и опасност от изтичане на газ. Композицията се е движела със скорост 35 км/ч, която е по-ниска от разрешената за този участък 40 км/ч. Пробите на машинистите за алкохол и наркотични вещества са отрицателни. Огледите ще продължат и утре, се посочва в съобщението. Лично премиерът Бойко Борисов отиде на мястото, за се информира веднага след като приключиха десетките му срещи в Мюнхен. Сподели:", "date": "2019.02.16", "title": "\"Булмаркет\" с първи коментар за инцидента край Пловдив"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D0%BF%D0%B5%D1%88%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B0%D1%82%D0%B0-%D0%BA%D0%BE%D0%BC%D0%BF%D0%BE%D0%B7%D0%B8%D1%86%D0%B8%D1%8F-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-news820246.html", "text": "Цистерните от дерайлиралата композиция в района на гара Пловдив вече са изтеглени на достатъчно разстояние от района на гарата. Двата локомотива от композицията също са изправени и стабилизирани и предстои съвсем скоро да бъдат изтеглени на безопасно разстояние от гара Пловдив. Това докладваха на министър-председателя Бойко Борисов областният управител на Пловдив Здравко Димитров и директорът на ОД на МВР-Пловдив старши комисар Атанас Илков. Премиерът Борисов кацна директно в Пловдив на връщане след участието си в Мюнхенската конференция по сигурността, за да се запознае лично и на място със ситуацията около инцидента. Освен това областният управител Здравко Димитров информира премиера, че категорично няма изтичане на газ както по време на инцидента, така и след него. Димитров е докладвал на министър-председателя от 7.30 ч. сутринта на всеки кръгъл час за действията на всички държавни институции, които са работили на мястото на аварията. Премиерът Борисов беше информиран още, че разследването на случая е поето от следователите от Националната следствена служба и се извършват всички необходими процесуално-следствени действия. Сподели:", "date": "2019.02.16", "title": "ПЪРВО В ПИК: Борисов със спешен разговор за дерайлиралата композиция край Пловдив"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D1%81%D0%BF%D0%B5%D1%86%D0%B8%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B8%D1%8F%D1%82-%D1%81%D1%8A%D0%B4-%D0%BE%D1%81%D1%82%D0%B0%D0%B2%D0%B8-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2-%D0%B0%D1%80%D0%B5%D1%81%D1%82%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news820250.html", "text": "Очите е заплашвал чрез свои хора бизнесмени, а свидетели разказвали, че не могат да започнат бизнес без „разрешението“ на Желязков, в това число итрални зали, заведения и други търговски обекти.  Тези, които имали вече отворени пък плащали по 20% от оборота си на Желязков, за да бъдат спокойни. Един от свидетелите по делото е собственикът на хотел Хризантема в Слънчев бряг, който е бил заплашван от Очите. Специализираният съд наложи мярка за неотклонение „задържане под стража“ на Димитър Желязков-Очите, съобщи репортер на ПИК . Съдиите решиха, че въпреки здравословното състояние на несебърския бос, той трябва да остане в килията. Както медията ни съобщи по-рано, Митьо Очите поиска излизане от ареста, заради влошеното му здравословно състояние, а адвокатът му дори повика Спешна помощ, за да може медиците да го прегледат (ВИЖТЕ В ОЩЕ ПО ТЕМАТА). Според защитника му Илиян Василев, Желязков кърви и трябва спешно да бъде пуснат под домашен арест, за да може да се лекува. Според прокуратурата има достатъчно доказателства, както и защитени сведетели, които могат да свържат Димитър Желязков с рекет, мокри поръчки, палежи и сплашвания. Сподели:", "date": "2019.02.16", "title": "ПЪРВО В ПИК TV: Специализираният съд остави Митьо Очите в ареста (ОБНОВЕНА)"}
{"url": "https://pik.bg/%D1%81%D0%BB%D0%B5%D0%B4-%D0%B4%D1%80%D0%B0%D0%BC%D0%B0%D1%82%D0%B0-%D1%81%D1%8A%D1%81-%D1%81%D0%B2%D0%B5%D1%82%D0%BB%D1%8C%D0%BE-%D0%B8%D0%B2%D0%B0%D0%BD%D0%BE%D0%B2-%D0%B8%D0%B2%D0%B0%D0%BD-%D0%B3%D0%B0%D1%80%D0%B5%D0%BB%D0%BE%D0%B2-%D0%BE%D1%84%D0%B5%D0%B9%D0%BA%D0%B0-%D0%BA%D1%8A%D0%BC-%D0%BA%D0%B0%D1%80%D0%B8%D0%B1%D0%B8%D1%82%D0%B5---%D0%B5%D1%82%D0%BE-%D0%BA%D1%8A%D0%B4%D0%B5-%D0%BC%D0%B8%D1%81%D1%82%D1%8A%D1%80-%D0%BF%D0%B0%D0%BD%D0%BE%D1%80%D0%B0%D0%BC-news819979.html", "text": "Популярният телевизионен водещ Иван Гарелов посрещна рожден ден №76 в курорта Пунта Кана, Доминикана. \"Мистър Панорама\" празнува на 6 февруари. Гарелов събира тен в компанията на жена си Донка Стамболийска, която е журналист в БНР.  Рожденикът се е отдал на възпламеняващо меренге, вместо да си къса здравето с възкръсналия скандал около дилемета циганин ли е или не колегата му от Би Ти Ви Светослав Иванов. След конфуза, който изръси по време на гостуването си при Слави Трифонов, Гарелов се извини, а за да се оттърси от ненужните емоции, отпраши за далечна Доминикана, пише седмичник. От стената му във \"Фейсбук\" стана ясно, че журналистическото семейство е посетило близкия до Пунта Кана остров Саона за развлечение. Парчето суша насред океана е част от национален парк и представлява уникална комбинация от идилични плажове, мангрови блата и рибарски селца. На един от местните плажове дори е заснета рекламата на шоколадовия кокосов десерт \"Баунти\". Сподели:", "date": "2019.02.16", "title": "СЛЕД ДРАМАТА СЪС СВЕТЛЬО ИВАНОВ: Иван Гарелов офейка към Карибите - ето къде \"Мистър Панорама\" чукна 76... (СНИМКА)"}
{"url": "https://pik.bg/%D0%BF%D1%80%D0%B0%D0%B2%D1%8F%D1%82-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B2%D0%BE%D0%B4%D0%B5%D0%BD-%D1%86%D0%B8%D0%BA%D1%8A%D0%BB-%D0%BD%D0%B0-%D0%BF%D0%B5%D1%80%D0%BD%D0%B8%D0%BA-%D0%B8-%D1%80%D0%B0%D0%B4%D0%BE%D0%BC%D0%B8%D1%80-%D0%B7%D0%B0-106-179-839-%D0%BB%D0%B2-news820071.html", "text": "Общото събрание на Асоциацията по ВиК /АВиК/ е одобрило регионалното прединвестиционно проучване за обособената територия, обслужвана от \"ВиК\" ООД Перник. Това съобщи пресцентърът на областната администрация. Общата стойност на предвидения проект за воден цикъл в общините Перник и Радомир възлиза на 106 179 839 лв. Съфинансираното участие от страна на \"ВиК\" е в размер на 8 806 787 лв. Максималният срок за изпълнение на проекта е 54 месеца, от които 49 месеца са за физическото изпълнение на дейностите. Инвестиционното намерение предвижда извършване на реконструкция на водопроводната мрежа в Перник, както и разширение и реконструкция на канализационната мрежа в града. В Радомир ще бъде реконструирана водопроводна мрежа, ще се разшири и реконструира канализационната. Рехабилитирана ще бъде и пречиствателната станция за отпдни води в Батановци. Предвидени са инвестиции за обновяване и реконструкция на ВиК системите и съоръженията в останалите общини, които не попадат в обхвата на водния цикъл. Сумите са съответно: община Брезник - 44 301 лв., Земен - 16 435 лв, Ковачевци - 5 400 лв, Трън - 34 541 лв., уточнява пресцентърът. Сподели:", "date": "2019.02.16", "title": "Правят проект за  воден цикъл на Перник и Радомир за 106 179 839 лв."}
{"url": "https://pik.bg/%D1%81%D0%BF%D0%BE%D1%80%D1%82%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%B1%D1%83%D1%80%D0%B3%D0%B0%D1%81-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2-%D1%81%D1%82%D0%B0%D0%B4%D0%B8%D0%BE%D0%BD--news820166.html", "text": "Министърът на младежта и спорта Красен Кралев е провел днес работна среща с кмета на Бургас Димитър Николов, съобщиха от пресцентъра на Община Бургас, цитирани от „Фокус”. По време на срещата Димитър Николов представи предложения на Общината за подходящи терени, на които би могло да се изгради футболен стадион, който да отговаря на критериите за провеждането на големи международни първенства. Срещата е била във връзка с подготвянето на кандидатурата на България заедно със Сърбия, Гърция и Румъния за евентуално домакинство на Световно или Европейско първенство по футбол. Спортният министър е коментирал, че Бургас е един от градовете, които се имат предвид, тъй като има отлична инфраструктура – има летище, добра пътна и транспортна инфраструктура, голяма хотелска база. Процесът все още е в самото начало, но е нужно да се знае какви са възможностите, защото за участие в тази кандидатура, трябва да се предложат и изградят 4 нови стадиона с капацитет 40 000 души. По време на работната среща присъстваше и главният архитект на Общината Веселина Илиева. Според кмета Димитър Николов първият терен, който се смята за подходящ, е бивше военно поделение, което се намира на входа на Бургас. Другият е стадион „Черноморец“ в квартал „Акациите“, който може да бъде изцяло престроен. Министър Кралев определи сътрудничеството с кмета на Бургас като отлично и изрази увереност тази година да бъде приключен най-големият проект, който министерството има в Община Бургас – многофункционалната спортна зала „Арена Бургас“. „Това ще бъде още едно бижу за града. Смятам, че кметовете, които работят, обичат спорта и отделят от ресурсите на Общината, сме длъжни да ги подкрепяме с държавни проекти“, добави Красен Кралев. По време на работното си посещение спортният министър, заедно с кмета на Бургас, посетиха и закрития плувен басейн с олимпийски размери „Парк Арена ОЗК“, където се провежда втория квалификационен кръг от първенството по водна топка за мъже. Спортният министър и Димитър Николов изгледаха срещата между Черноморец - Бургас и Аква Спорт - Варна, която завърши с резултат 12:14, в полза на Варна. След нея Красен Кралев даде старт на двубоя между варненските отбори Комодор - Варна и Черно море. Снимка: Пресслужба на Община Бургас Сподели:", "date": "2019.02.16", "title": "Спортният министър и кметът на Бургас обсъдиха възможностите за изграждане на нов стадион в града"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%B5%D0%BA%D1%80%D0%B0%D0%BD%D0%BD%D0%B8%D1%8F%D1%82-%D0%B0%D0%B4%D0%BE%D0%BB%D1%84-%D1%85%D0%B8%D1%82%D0%BB%D0%B5%D1%80---%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B1%D1%80%D1%83%D0%BD%D0%BE-%D0%B3%D0%B0%D0%BD%D1%86-news820237.html", "text": "Ганц бе смятан за един от водещите филмови и театрални актьори в немскоезичния свят. Той си отиде от рак, заобиколен от близките си в дома си в Цюрих, съобщи мениджърката му Патрисия Баумбауер. Бруно Ганц е известен и с ролята на ангела Дамиел във филма \"Криле на желанието\" (1987) на Вим Вендерс. В холивудската версия \"Град на ангели\" в образа се превъплъщава Никълъс Кейдж. Швейцарският актьор Бруно Ганц, който изигра най-добре ролята на Адолф Хитлер във филма \"Крахът на Третия райх\" (2004), почина днес на 77-годишна възраст, предаде Франс прес. Сподели:", "date": "2019.02.16", "title": "Почина екранният Адолф Хитлер - актьорът Бруно Ганц"}
{"url": "https://pik.bg/%D0%BD%D0%B5%D0%B2%D1%80%D0%BE%D1%85%D0%B8%D1%80%D1%83%D1%80%D0%B3%D1%8A%D1%82-%D0%B5%D0%BC%D0%B0%D0%BD%D1%83%D0%B8%D0%BB-%D0%BD%D0%B0%D0%B9%D0%B4%D0%B5%D0%BD%D0%BE%D0%B2-%D0%B1%D1%8F%D1%85-%D0%B2-%E2%80%9E%D1%81%D1%8A%D1%80%D0%B2%D0%B0%D0%B9%D0%B2%D1%8A%D1%80%E2%80%9D-%D1%81-%D0%BC%D0%B8%D1%81%D0%B8%D1%8F-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D0%BC%D0%BE%D0%B8%D1%82%D0%B5-%D0%BF%D0%B0%D1%86%D0%B8%D0%B5%D0%BD%D1%82%D0%B8-news820112.html", "text": "Емануил Найденов е един от най-добрите неврохирурзи в страната. Пред сутрешния блок на БТВ той говори за предизвикателствата в професията, какво го е накарало да се насочи именно към неврохирургията, за участието си в „Сървайвър” и за това на какво учи синовете си. „Навремето получих сериозна спортна травма връща се към миналото доктор Найденов,у обяснявайки защо се е насочил към неврохирургията. - Тогава следвах медицина вече, бях първи курс. Имах идеи да се насоча към ендокринолоигята. Тогава обаче, покрай тази травма, всичко се промени. Видях, как буквално може да извадиш един човек от ада и се насочих към неврохирургията. Търсенето обаче продължава през целия живот. Поне за мен то продължава. И в момента всяка една операция е едно малко чудо и то е затворено както в пациента, така и при лекаря. Пациентите, които са ми гласували доверие, винаги им благодаря преди операция и им казвам, че трябва да ми помогнат за да стигнем до добрия резултат. След 18 часов работен ден се чувстваш уморен, когато излезеш от работната среда. Умората си я носиш у дома”. Доктор Емануил Найденов е категоричен, че за всички, както на работа, така и у дома, е просто Емо. „В болницата съм просто Емо – заявява той. - Тези титли и неща, които човек си ги слага пред малкото име, този синдром е само у нас. Става дума за липсващо самочувствие. Предпочитам да съм само Емо, и който ме познава, го знае”. Доктор Найденов признава, че най-добре си почива, когато е със синовете си, колкото и малко време да може да им отделя. „Имам две момчета. Почивам си когато съм с тях – признава доктор Найденов. - Уча ги да не следват авторитети и дори мен да не ме следват, а да са себе си. Човек не трябва да крие нещата в себе си, а да им дава свобода – дали ще е общуване с приятели, слушане на музика, спортуване. Опитвам се това, което е в мен да не го държа а да го пускам навън. Това е изхода”. Доктор Найденов се връща и към участието си в „Сървайвър”, където бе с благородна кауза за набиране на средства за помагане на пациенти. „Преживяното около „Сървайвър” бе невероятно – казва той. -  Наистина бе една магия. Бе едно изпитане за тялото, пир за сетивата и чувствата. Това открих там. Бях там с мисия да помогна на моите пациенти. Опитвах да събера средства за решаване на техния проблем и донякъде това се случи. Целта бе да се помогне на тези пациенти с онкологични заболявания. Тогава проблемът получи сериозна гласност, което бе страхотно. България е страхотна страна и проблемите тук наистина може да амбицират всеки, който не обича спокойното ежедневие. За да остане лекар тук трябва да има и ирационални подбуди. И сега ако трябва да избирам, категорично бих избрал лекарската професия”. Сподели:", "date": "2019.02.16", "title": "Неврохирургът Емануил Найденов: Бях в „Сървайвър” с мисия да помогна на моите пациенти"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%B3%D0%B8-%D1%82%D1%83%D1%80%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0-33-%D0%BC%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D1%82-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news820244.html", "text": "Турските власти успяха да задържат 33-ма нелегални мигранти в северозападния окръг Къркларели. Групата била спипана при опит да преминат в България, съобщи  Анадолската агенция. Екипи на жандармерията са предприели операцията по задържане на мигрантите след получен от гражданин сигнал. Задържаните мигранти са от Афганистан, Пакистан, Ирак и Иран, уточнява БНР. Сподели:", "date": "2019.02.16", "title": "СПИПАХА ГИ: Турция задържа 33-ма мигранти при опит да преминат в България"}
{"url": "https://pik.bg/%D0%BB%D1%8E%D0%B1%D0%BE%D0%B2%D0%B5%D0%BD-%D1%81%D0%BB%D1%83%D1%85-%D0%B3%D1%80%D0%B8%D1%88%D0%BE-%D1%81%D0%BF%D0%B8-%D1%81-%D0%BC%D0%B8%D1%85%D0%B0%D0%B5%D0%BB%D0%B0-%D1%84%D0%B8%D0%BB%D0%B5%D0%B2%D0%B0-%D1%81%D0%BB%D0%B5%D0%B4-%D1%80%D0%B0%D0%B7%D0%B4%D1%8F%D0%BB%D0%B0%D1%82%D0%B0-%D1%81-%D1%88%D0%B5%D1%80%D1%86%D0%B8%D0%BD%D0%B3%D0%B5%D1%80-news819876.html", "text": "Тенис звездата на България Григор Димитров има нова тръпка. Отскоро плейбоят от Хасково мачка чаршафите с популярната певица Михаела Филева, която ще е част от предаването \"Гласът на България\" само след няколко дни, пише столичен седмичник. В началото на седмицата се разбра, че е временно разделен със световноизвестното си гадже Никол Шерцингер. От няколко месеца двамата не са се виждали, а в това време похотливият тенисис се намъкнал в леглото на Филева. Твърди се, че именно заради 27-годишната брюнетка Гришо се застоял повече в България между ангажиментие си в тениса - под претекст, че има контузия. Според източник на изданието забежката между Гришо и хубавото Мише върви от най-малко два-три месеца. Двамата флиртували от разстояние с телефонни обаждания и съобщения. След прибирането си у нас от \"Аустрелиън Оупън\" Григор обяви, че има травма в рамото и ще пропусне турнирите в Ротердам и Акапулко. В това време хасковлията тайно налазил засуканата певица. Говори се, че двамата са изкарали няколко нощи заедно преди Димитров да замине за Монте Карло, където се води на постоянен адрес. Мнозина в тенис средите подозират, сочи изданието, че Григор е преувеличил с травмата си, за да се отдаде на активна почивка. От антуража на хасковлията доверяват, че връзката на двамата едва ли ще стигне до публичност, но потвърждават, че са били заедно. Подозренията, че Гришо си пада по Михаела, тръгнаха миналата есен, когато се разбра, че Гришо тренира във фитнеса под звучите на нейните песни. Той публикува видео, в което помпа мускули и слуша най-актуалния й хит \"Цяла нощ\". После призна, че са се запознали при едно от редките му връщания в България. А Михаела призна публично, че Гришо, освен че е талантлив, е и много чаровен. Сподели:", "date": "2019.02.16", "title": "ЛЮБОВЕН СЛУХ: Гришо спи с Михаела Филева след раздялата с Шерцингер"}
{"url": "https://pik.bg/%D0%B2%D0%BD%D0%B0%D1%81%D1%8F%D1%82-%D0%BD%D0%BE%D0%B2%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D1%80%D0%B5%D1%87%D0%BD%D0%B8%D1%82%D0%B5-%D0%BA%D0%BE%D1%80%D0%B8%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news820193.html", "text": "През настоящата година предстои да бъде внесена нова програма за планово почистване на участъци от речните корита в извън урбанизираните територии, съобщиха от областната администрация във Враца, цитирани от „Конкурент”. Съгласно разпоредбите на закона за водите и закона за защита при бедствия, областният управител осъществява държавната политика, свързана със защитата на населението по превенция, готовност за реагиране, реагиране и възстановяване. От администрацията на губернатора Малина Николова вече отчетоха, че за миналата година със 147 486 лев, отпуснати от държавния бюджет, са били почистени 13 речни корита, които се намират на територията на 6 общини в областта. Сподели:", "date": "2019.02.16", "title": "Внасят нова програма за почистване на речните корита във Врачанско"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D0%BE%D0%BB%D0%B8%D1%86%D0%B8%D1%8F-%D0%BE%D1%82%D1%86%D0%B5%D0%BF%D0%B8-%D1%80%D0%B0%D0%B9%D0%BE%D0%BD%D0%B0-%D0%BE%D0%BA%D0%BE%D0%BB%D0%BE-%D1%80%D1%83%D0%BC%D1%8A%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE---%D0%BE%D0%B3%D1%80%D0%BE%D0%BC%D0%B5%D0%BD-%D0%BA%D0%B0%D0%BC%D0%B8%D0%BE%D0%BD-%D0%B7%D0%B0%D0%BF%D1%83%D1%88%D0%B8-%D0%B4%D0%B2-news820252.html", "text": "Полицейски патрул на КАТ е отцепил едната лента на бул. \"Ситняково\" на кръстовището на Румънското посолство, видя репортер на ПИК. Униформените са оградили тежкотоварен строителен камион с кран и преглеждат документацията. Съоръжението изглежда е твърде голямо, за да вземе завоя по ул. \"Иван Асен Втори\" и затова е отцепено движението. ОТ СДВР първоначално нямаха данни за инцидент и на въпрос на ПИК заявиха, че няма сигнал по случая и след проверка ще съобщят подробности. Минути по-късно след проверка на случая от СДВР съобщиха, че няма извъредна ситуация. \"Нищо сериозно не се е случило. Голям бетоновоз е изгаснал и в момента се чака влекач, за да го издърпа\", каза пред ПИК от полицията. ОЧАКВАЙТЕ ПОДРОБНОСТИ В ПИК! Сподели:", "date": "2019.02.16", "title": "ПЪРВО В ПИК TV: Полиция отцепи района около Румънското посолство - огромен камион запуши движението (ОБНОВЕНА)"}
{"url": "https://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%81%D0%BA%D0%B0-%D1%81%D0%BC%D1%8F%D0%BD%D0%B0-%D0%B2-%D0%BB%D0%B5%D0%B2%D1%81%D0%BA%D0%B8-%D0%B3%D0%B5%D0%BE%D1%80%D0%B3%D0%B8-%D0%B4%D0%B5%D1%80%D0%BC%D0%B5%D0%BD%D0%B4%D0%B6%D0%B8%D0%B5%D0%B2-%D1%81-%D0%BD%D0%BE%D0%B2-%D0%B0%D1%81%D0%B8%D1%81%D1%82%D0%B5%D0%BD%D1%82-%D0%B5%D1%82%D0%BE-%D0%BA%D0%BE%D0%B9-%D0%B1%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-news820170.html", "text": "Досегашният първи асистент на треньора на Левски Георги Дерменджиев Асен Букарев вече не е част от наставническия екип на „сините”, съобщиха от клуба, цитирани от БНР. Бившият национал, който беше един от помощниците на Славиша Стоянович, е освободен от поста от сегашния наставник Георги Дерменджиев. На негово място е привлечен друг бивш футболист на \"сините\" Димитър Телкийски. Точно преди една година Асен Букарев отново напусна софийския клуб. Тогава по собствено желание подаде оставка от поста главен мениджър и то само два месеца след като беше назначен. Преди това Букарев беше сред помощниците на Делио Роси. Миналата година през август той се завърна в клуба, за да бъде помощник на Стоянович, който замени именно италианеца на поста старши треньор. Сподели:", "date": "2019.02.16", "title": "Треньорска смяна в Левски. Георги Дерменджиев с нов асистент. Ето кой бе освободен"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B2%D0%B5%D1%81%D0%BA%D0%BE-%D0%BC%D0%B0%D1%80%D0%B8%D0%BD%D0%BE%D0%B2-%D0%BD%D0%B0-%D0%BB%D0%B5%D0%B3%D0%BB%D0%BE-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%B0%D1%89%D0%B0-%D0%BC%D1%83-news819936.html", "text": "Веселин Маринов бил разпънат на кръст между София и родния Полски Тръмбеш, където неговата майка Йорданка се борела със здравословни проблеми. Пенсионерката, която доскоро възхищавала млади и стари със здравия си дух и трудолюбивост, вече била на легло и я мъчели не една или две болести. Откакто състоянието ѝ се влошило, естрадният певец биел по 500 километра всяка седмица, за да я навестява лично и да ѝ дава кураж. Когато работата не му позволявала да отскочи до родната къща, задължително се обаждал на майка си Йорданка по телефона. „Чуваме се непрекъснато. Звъня ѝ всеки ден“, казва трубадурът. Веско бил непрекъснато на тръни, защото неотдавна родителката му влезе по спешност в болница заради изключително високо кръвно, намираща се в прединфарктно състояние. За щастие, лекарите успели да я закрепят, но живецът ѝ се изпарил и от ден на ден възрастната жена ставала все по-немощна. „Последната година беше много тежка за нея. Толкова беди ѝ се струпаха на главата, че не знаеше за кое по-напред да скърби“, коментират съграждани на прочутата в Полски Тръмбеш Йорданка. Тегобата на пенсионерката започнала през миналата пролет, когато внезапно почина съпругът ѝ Стефан. Бащата на певеца от 10 години бил диагностициран с диабет, който накрая го довършил. Бай Стефан първо бил на инсулин, после на хапчета, а накрая се наложило дори да лежи в болница. Изпълнителят на „Горчиво вино“ настоявал да вземе родителите си при себе си в София, но те били твърдо против и отказвали с мотива, че целият им живот е преминал в 5-хилядното градче в Северна България. Само ден след като Стефан починал, издъхнал и духовният баща на Веско Маринов – Тончо Русев. Скръбната вест и разклатената психика на певеца допълнително разтревожили майка му Йорданка, а за капак я довършил разводът на нейната внучка Йоана, която обичала безрезервно. Любовните несполуки на сина ѝ също я тормозели денонощно и макар Веселин да я убеждавал, че в момента имал сериозна жена до себе си, тя не харесвала снахата Веселина, понеже научила, че преди сина й имала друг мъж и дете. Сподели:", "date": "2019.02.16", "title": "ДРАМА В ПИК И \"РЕТРО\": Майката на Веско Маринов на легло след смъртта на баща му"}
{"url": "https://pik.bg/%D0%BA%D0%B0%D0%BD%D1%86%D0%BB%D0%B5%D1%80%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B8%D0%B7%D1%82%D0%B5%D0%B3%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%BE%D1%82-%D1%81%D0%B8%D1%80%D0%B8%D1%8F-%D1%89%D0%B5-%D0%B7%D0%B0%D1%81%D0%B8%D0%BB%D0%B8-%D0%B2%D0%BB%D0%B8%D1%8F%D0%BD%D0%B8%D0%B5%D1%82%D0%BE-%D0%BD%D0%B0--news820173.html", "text": "Германският канцлер Ангела Меркел предупреди, че планът на Вашингтон за изтегляне на военния си контингент от Сирия рискува да позволи на Русия и Иран да засилят ролята си в региона, съобщи „Франс Прес”, цитирана от „Фокус”. Бойците на „Илямска държава“ са изтласкани в парче земя в битката за последната им оставаща територия в Североизточна Сирия и окончателното им поражение се очаква съвсем скоро. Щом бъдат победени, американските сили скоро ще се оттеглят, след като президентът Доналд Тръмп през декември обяви изтеглянето на около две хиляди войници. Но Вашингтон се мъчи да убеди съюзниците да останат в Сирия след тяхното изтегляне. Канцлерът на Германия Ангела Меркел предупреди, че ситуацията води до рисковете от вакуум в региона. \"Дали е добра идея американците да се изтеглят бързо от Сирия? Няма ли това да укрепи още повече позициите на Иран и Русия да упражнят своето влияние\", попита Меркел на Конференцията по сигурността в Мюнхен. Временният ръководител на Пентагона Патрик Шанахан заяви в петък, че ще продължи да подкрепя борбата срещу „Ислямска държава“, но остави съюзниците да предполагат как това ще бъде постигнато, след като американските сили се оттеглят без да са получили обещания за ангажименти на други страни от коалицията в региона Белгийският външен министър Дидие Рейндерс заяви, че САЩ са предупредили партньорите в световната коалиция против „Ислямска държава“, че техните войници ще напуснат в рамките на \"седмици, а не на месеци\". Сподели:", "date": "2019.02.16", "title": "Канцлерът на Германия с предупреждение: Изтеглянето на САЩ от Сирия ще засили влиянието на Русия и Иран"}
{"url": "https://pik.bg/%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D1%81%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D1%81%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%BF%D1%80%D0%B5%D0%B4%D0%B8-%D0%B2%D1%81%D1%8F%D0%BA%D0%B0-%D1%81%D0%BC%D1%8F%D0%BD%D0%B0-%D1%81%D0%B5-%D0%BF%D0%B8%D1%82%D0%B0%D0%BC%D0%B5-%D0%B4%D0%B0%D0%BB%D0%B8-%D1%89%D0%B5-%D1%81%D0%B5-%D0%BF%D1%80%D0%B8%D0%B1%D0%B5%D1%80%D0%B5%D0%BC-%D1%83-%D0%B4%D0%BE%D0%BC%D0%B0-news820135.html", "text": "Всеки ден някой от дежурните лекари от Спешна помощ получава заплаха за живота и здравето си. Всяка седмица спешен медик е удрян от пациент. И става дума само за София. Агресията срещу лекари вече не е новина, ежедневие е. С този ужас живеят хората, които всеки ден спасяват човешки живот. За ударите, обидите и наказанията пред сутрешния блок на БТВ разказаха лекари от Центъра по Спешна медицинска помощ в столицата. Още от тръгването от вкъщи за дежурство винаги мисълта е дали ще се върнеш утре,  признават лекарите. Те обясниха, че заплахите са много повече, отколкото физическите контакти. „Ние двамата, когато отиваме - отиваме да спасяваме човешки живот, да помогнем с каквото можем. Ние наистина правим всичко възможно. И когато се обръщат към нас с ругатни, с едно пренебрежително отношение, това не ни радва”, заявяват Буен Тодоров, който е в редиците наСпешна помощ и фелдшера Надя Ангелова, която от 31 години работи в Спешна помощ-София. „Тук, на практика е цялата медицина – добавя Буен Тодоров. - Имаме всякакви случаи - от психиатрични, до раждания, до тежки травми, инфаркти. Това е едно голямо предизвикателство, в което винаги има много адреналин. И тук почти на всеки случай, се доказваш какво можеш. При положение, че си сам”. „Човек трябва да има професия по призвание, а моето призвание е това – не крие Надя Ангелова. - В Бърза помощ работя от много години, работя сама, раждали са в ръцете ми, умирали са, спасявала съм човешки живот. Удовлетворението, което получавам, адреналинът - в никоя друга професия няма да го има. Никоя друга професия не е толкова благодарна и в никоя друга професия ние не чуваме най-човешкото, искреното \"Благодаря!\". Тя разказа и за случай, в който едва не е умряла и че са я нападали много пъти. „Един наркозависим едва не ме преби – спомня си Надя. - Беше вече посинял, беше предозирал, успях да го изведа от това състояние. В момента, в който той отвори очи, посегна с юмруците към мен, аз успях да избягам, но ми останах вътре чантите, папката… той като хукна вече да ни гони, да ни бие - аз бях ту в линейката, ту зад линейката. Докато дойде полицията, ние успяхме да избягаме. На друг един адрес, след като прегледах бащата на една жена, тя се обърна и ми каза \"Мъртва си, от тук няма да излезеш!\". Надя бе категорична, че Спешна помощ не е място за слаби характери и че не губи надежда. „Ние работим! Наистина работим! За тези 12 часа, ние се прибираме изцедени! Понякога, сутрин след нощна смяна, усещам, че заспивам с отворени очи в автобуса”, сподели лекарката и отбеляза, че санкциите за нападателите на медици трябва да са големи. „А всички тези, които посягат на нас, за тях наистина санкциите трябва да бъдат големи, не глоби! Трябва да има, както някога имаше в София - тухларна. Работят по 10 дни в тухларната и той ще знае следващия път, че като тръгне срещу мен да ме удари или да ме напсува и да се държи грубо, аз няма да помогна. Ще се обърна, ще извикам полиция и ще го заведат”, коментира Надя. „Моралното удовлетворение остава. Това е. Не говорим нито за заплащане, нито за часове работа, говоря за това, че когато съм успяла да помогна, аз се чувствам много добре. Нали знаете, че истинското добро е тогава, когато ти самият се чувстваш добре, че си помогнал”, каза още Надя. „6 юни, на нощно дежурство, 2014 година. Тогава ме изпратиха в село Ботунец – спомня си той. - Една жена на около 35 - 36 години с епилептични пристъпи. Мъжът й беше до нея, беше употребил алкохол, викаше. И аз й направих диазепам. Тогава тя извика, че я е заболяло мястото, на което съм направил инжекцията. \"Аз ще те убия\", не знам какво си. И тя с ръката ми бутна папката - имаме едни папки, в които е цялата ни документация. И всички листа се пръснаха по пода. И аз клекнах и се наведох да си ги събирам, защото това ми е документацията. И тогава, някъде отзад, не мъжът й, защото той беше толкова пиян, че не можеше да стане, някакви две момчета, на около 20 - 22 години, ме удариха на 2 места и избягаха. Глобата, за България поне, не е ефективна. Да има санкции, да не може тези хора да си позволяват такива неща. И някаква разяснителна кампания да има, на този човек да му се втълпи в главата, че не е това начинът да се окаже по-добра медицинска помощ - със заплахи, принуждения, ти това ще направиш. Ами аз знам какво трябва да направя, като го видя! Първо трябва да се прилага закона. Второ - трябва да има възпитание, култура и образование”. И въпреки трудностите, той заяви, че нищи не би могло да го откаже от работата. „Просто като си свършиш работата - все едно изкачваш някакъв връх - такова самочувствие имаш”, сподели медикът от Спешна помощ. Сподели:", "date": "2019.02.16", "title": "Лекари от столичната Спешна помощ: Преди всяка смяна се питаме дали ще се приберем у дома"}
{"url": "https://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%B0-%D1%81%D0%B0%D0%BC%D0%BE%D1%80%D0%B0%D0%B7%D0%BF%D1%80%D0%B0%D0%B2%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D0%BF%D1%80%D0%B5%D0%B1%D0%B8-%D1%81-%D0%BC%D0%B5%D1%82%D0%B0%D0%BB%D0%BD%D0%B0-%D1%82%D1%80%D1%8A%D0%B1%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%B5%D0%BD-%D0%BC%D1%8A%D0%B6-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news820139.html", "text": "Тийнейджърка преби с метална тръба възрастен мъж в борованското село Добролево, съобщават от ОД на МВР във Враца, цитирани от „Конкурент”. За инцидента съобщил личния лекар на 69-годишния И.И., който сигнализирал вчера (б.р на 15 февруари) малко след 09:00 часа. При направената проверка ченгетата установили, че възрастният човек е бил пребит два дни по-рано – на 13 февруари около 15:30 часа. Извършител на деянието е младо момиче, което след като пребило И.И., си тръгнало със 160 лв. по-богато. Пострадалият е транспортиран с реаномобил в болницата в Бяла Слатина, където медиците установили, че е със счупен десен крак. 69-годишният мъж бил транспортиран в МБАЛ „Христо Ботев“, а за живота му няма опасност, допълват от полицията. От проведените бързи оперативно-издирвателни мероприятия, ченгетата стигнали и до извършителката на побоя – непълнолетната е задържана с мярка до 24 часа в ареста на РУ в Бяла Слатина. По случая е образувано бързо производство, допълват от ОД на МВР. Сподели:", "date": "2019.02.16", "title": "Брутална саморазправа: Тийнейджърка преби с метална тръба възрастен мъж във Врачанско"}
{"url": "https://pik.bg/%D0%BC%D0%BE%D0%B4%D0%B5%D1%80%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%87%D0%B0%D0%BA%D0%B0%D1%82-%D1%80%D0%B5%D0%B9%D1%81%D0%BE%D0%B2%D0%B5%D1%82%D0%B5-%D0%BF%D0%BE-%D1%81%D0%BF%D0%B8%D1%80%D0%BA%D0%B8%D1%82%D0%B5-%D1%81-%D0%BC%D0%BE%D0%B1%D0%B8%D0%BB%D0%BD%D0%B8-%D1%82%D0%B5%D0%BB%D0%B5%D1%84%D0%BE%D0%BD%D0%B8-news820213.html", "text": "Смартфонът ти дава много по-точна информация след колко минути пристига рейсът на спирката, за разлика от електронните табла, на които все още не можеш да разчиташ. Учениците масово ползват мобилното приложение на Община Пловдив за градския транспорт заради по-подробна и актуална информация. Достатъчно е да въведеш номера на спирката, за да разбереш разписанието, пише \"Марица\". Автобусите обикновено идват навреме и някои ученици дори се шегуват, че по тях си сверяват часовници. Мобилното приложение съдържа карта на града с всички спирки, точните маршрути и разписания. Електронната система, за която Общината е платила 20 млн. лева, е програмирана само на български език. Мобилното приложение и тук има предимство - данните са изписани и на английски език за улеснение на чуждите туристи. И тъй като електронните табели не съдържат номера на спирките, Общинското предприятие \"Организация и контрол на транспорта\" започна да подменя старите табелки от ламарина с нови, изработени от еталбонд. \"За тази услуга не е обявена обществена поръчка\", алармира общинският съветник от Патриотичен фронт Стефан Послийски. \"Има ли договор и това означава ли, че проектът с електронната система в градския транспорт е провален?\", пита Послийски. Поръчка за новите табели наистина не е обявявана. \"След направеното проучване се е оказало, че стойността е ниска - 18 360 лева с ДДС за 510 табели, или по 36 лева за бройка. Това позволи директно сключване на договор без поръчка, както е разрешено в закона за услугите\", отговориха от предприятието. Договорът е сключен с фирма \"Кавърт принт груп\", която е изработила черните информационни табели на улиците с кратка биография на личностите, чиито имена носят. В предприятието са останали доволни от работата на тази фирма и са я поканили да изработи и табелките на спирките. Сподели:", "date": "2019.02.16", "title": "МОДЕРНА РАБОТА: В Пловдив чакат рейсовете по спирките с мобилни телефони"}
{"url": "https://pik.bg/%E2%80%9E%D0%B3%D1%83%D0%B3%D1%8A%D0%BB-%D0%BC%D0%B0%D0%BF%D1%81%E2%80%9C-%D1%81%D0%BB%D1%83%D1%87%D0%B0%D0%B9%D0%BD%D0%BE-%D1%80%D0%B0%D0%B7%D0%BA%D1%80%D0%B8-%D1%81%D0%B5%D0%BA%D1%80%D0%B5%D1%82%D0%BD%D0%B8-%D0%B2%D0%BE%D0%B5%D0%BD%D0%BD%D0%B8-%D0%BE%D0%B1%D0%B5%D0%BA%D1%82%D0%B8-%D0%BD%D0%B0-%D1%82%D0%B0%D0%B9%D0%B2%D0%B0%D0%BD-news820138.html", "text": "След обновяване на приложението, в което има снимки с изключително висока резолюция, в него могат да се видят секретни ракетни силози и дори типа на ракетите, алармират от Тайпе. От тайванското министерство на отбраната са изпратили официално искане до „Гугъл“ да замъгли изображенията на секретните военни обекти, които могат да бъдат видени в детайли от „враговете на родината“ и могат да застрашат националната сигурност на страната. Министърът на отбраната Йен Де-фа заяви, че реално обектът може да бъде преместен, тъй като ракетните установки нямат фиксирана позиция. Информацията беше потвърдена от анонимен военен източник, който подчерта, че вероятно снимките са остарели, тъй като Тайпе често премества отбранителните си съоръжения, за да „ги скрие и да заблуди врага“. Според властите в Тайван секретната информация всъщност се намира в сградите, които ясно се виждат на снимките. Министър Йен Де-фа обаче беше категоричен, че е сформиран специален екип, който да работи в тясно сътрудничество с „Гугъл“, за да се избегнат подобни инциденти за в бъдеще. По думите му трябва да се преразгледа основно и закона за отбраната, според който разкриването на местоположението на секретни военни обекти се наказва със затвор. „Гугъл мапс“ разкри случайно тайна ракетната база в Ксиндиан, която е оборудвана с американските зенитно-ракетни установки „Пейтриът“. Приложението беше обновено в сряда с карти на четирите основни големи града в Тайван – Тайпе, Ново Тайпе, Таоюан и Тайчун. Това не е първият подобен инцидент. През 2016 година Тайпе помоли „Гугъл“ да свали от приложението си снимки, на които се виждаха военни обекти на остров Тайпин в Южнокитайско море. Сподели:", "date": "2019.02.16", "title": "„Гугъл мапс“ случайно разкри секретни военни обекти на Тайван"}
{"url": "https://pik.bg/%D1%85%D0%BE%D1%82%D0%B5%D0%BB%D0%B8%D0%B5%D1%80%D0%B8-%D0%B4%D1%8A%D0%BB%D0%B6%D0%B0%D1%82-%D0%BD%D0%B0-%D1%87%D0%B5%D0%BF%D0%B5%D0%BB%D0%B0%D1%80%D0%B5-%D0%BF%D0%BE%D1%87%D1%82%D0%B8-4-%D0%BC%D0%BB%D0%BD-%D0%BB%D0%B2-news820214.html", "text": "До половината от годишния бюджет на Община Чепеларе набъбнаха задълженията на чужденци и хотелиери към управата на родопския град за неплатени местни данъци и такси. Това стана ясно на отчета на кмета на община Чепеларе Славка Чакърова за изпълнението на бюджета на управата за миналата 2018 година. Кметът отчете увеличение на събираемостта на местните приходи. Въпреки това просрочените вземания възлизат на крупната сума 3 726 629 лева. Най-голямата част от задълженията са за такса битови отпадъци - 2 150 620 лв. За данък недвижими имоти задълженията към общината са 1 117 654 лв., изброява \"Марица\". Общината има да си прибира отделно и просрочен данък превозни средства за 133 185 лв., 102 403 лв. туристически данък, както и неплатени наеми от имущество и земя за 120 507 лв., патентен данък от общо 6 769 лв. и просрочени вземания от клиенти в размер на 95 491 лв. Натрупаните борчове общината си търси с 461 преписки на дела при ЧСИ и ДСИ. Заведени са 350 дела за суми на стойност 577 538 лв. и от тях са събрани 325 538 лв. Сред най-големите длъжници на общината е хотел, който дължи 74 538 лева. Сподели:", "date": "2019.02.16", "title": "Хотелиери дължат на Чепеларе почти 4 млн. лв."}
{"url": "https://pik.bg/%D0%BB%D0%B0%D0%B2%D1%80%D0%BE%D0%B2-%D0%BE%D1%82%D1%80%D0%B8%D1%87%D0%B0-%D0%B2%D1%81%D1%8F%D0%BA%D0%B0%D0%BA%D0%B2%D0%B0-%D0%BD%D0%B0%D0%BC%D0%B5%D1%81%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news820208.html", "text": "Не бяха представени доказателства за намесата на Русия по въпроса за промяната на името на Македония, заяви в събота руският външен министър Сергей Лавров на 55-та Конференция по сигурността в Мюнхен, предава TACC. \"Бяхме обвинени, че се намесваме в проблема с промяната на името на Македония, но не ни представиха никакви доказателства \", подчерта той. Отношенията между Русия и Запада имаха всички шансове за успех, но изборът бе направен в полза на натоцентризма, коментира руският външен министър. \"След края на Студената война тези благородни намерения (за развитие на отношенията с Русия) имаха всички шансове за успешна реализация. Но, за съжаление, те останаха добронамерени пожелания,\" каза министърът. \"Изборът бе направен в полза на\" „натоцентризма \"и\" логиката , водещи -подчинени. \" \"Незаконните бомбардировки на Югославия, нейното разчленяване и едностранното признаване на независимостта на Косово, което за първи път след Втората световна война, промени държавните граници на континента, подкрепа за въоръжения преврат в Киев, разширяване на НАТО и разполагането на американска противоракетна отбрана в Европа, решението на Европейския съюз да се откаже от взаимно договорения отказ от визов режим, дискриминацията на руските депутати в ПАСЕ, \"изброява той. - Всичко това са звена на една верига.\" В същото време Лавров обърна внимание, че между Руската федерация и ЕС съществуват пътни карти за формирането на четири общи пространства, които вече са почти забравени. \"Същото може да се каже и за задължението да не засилваме сигурността си за сметка на другите, което беше одобрено на най-високо ниво в документите на ОССЕ и Съвета Русия-НАТО и сега е грубо нарушено\", каза той. Западът се стреми да използва собствените си правила за тълкуване на Конвенцията за химическите оръжия, заяви руският външен министър Сергей Лавров по повод приетите промени в устава на Организацията за забрана на химическите оръжия (ОЗХО), като на нея й се придадоха функции да посочва виновника за извършени химически атаки. Сподели:", "date": "2019.02.16", "title": "Лавров отрича всякаква намеса в Македония"}
{"url": "https://pik.bg/%D0%B8%D0%B7%D0%B1%D0%BE%D1%80%D1%8A%D1%82-%D0%BC%D0%B5%D0%B6%D0%B4%D1%83-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B8-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B5-%D0%B8%D0%B7%D0%B1%D0%BE%D1%80-%D0%BC%D0%B5%D0%B6%D0%B4%D1%83-%D0%B6%D0%B8%D0%B2%D0%BA%D0%BE%D0%B2%D0%B8%D0%B7%D0%BC%D0%B0-%D0%B8-%D0%B5%D0%B2%D1%80%D0%BE%D0%BF%D0%B0-news820144.html", "text": "Докато Бойко Борисов получаваше най-високия държавен орден на Сърбия и беседваше с лидерите на Европа в Мюнхен, Румен Радев зарязваше лозе пред читалище \"Трезвеност\" в Сухиндол. Наглед примитивна, битова антитеза. Какво лошо има, ще кажете, че президентът е по-близо до хората, отколкото до псевдоелита и официалния протокол? Браво на Радев, хубав човек, наш човек, човек от народа. България помни един друг такъв човек, 30 години му ядохме попарата, а сега Радев - освен поведенчески, и физически започва да го уподобява. Проблемът, разбира се, не е в това, че президентът е отишъл в малкия град. Проблемът е, че никъде и никой отвъд Сухиндол (метафорично казано, не като топонимия) не го разпознава, почита и кани. Международната му изолация е повече от притеснителна. Прилича на ембаргото над личността на Пламен Орешарски от премиерския му мандат през 2013-2014 г. Медии вече разкриха, че от канцеларията на Радев са се опитали да уредят участието му в Мюнхенската конференция по сигурността. Ударили са на камък. Не са успели да издействат покана и за молитвената закуска на Тръмп. Дребни, незначителни детайли, сами по себе си. Но се четат като знаци, като симптом. Пълномощията на българския президент са предимно церемониални. Основната му функция е да представя държавата, да е фактор във външната политика. На практика това не се получава, тъй като най-значимият международен успех на Радев бе да открие български ресторант във Виетнам. Истината е, че в Брюксел и Вашингтон той се ползва с репутацията на агент на Кремъл. Протеже на прословутия разведчик от КГБ генерал Решетников, който още през 2016 г. начерта \"опорните точки\" с нахалната декларация: \"Ролята на Румен Радев в излизането на България от Европейския съюз и НАТО може да се окаже особено важна\". Толкоз. Няма нужда от повече. По признания на самата Корнелия Нинова именно Решетников я е запознал с бившия летец и главнокомандващ ВВС. И същият този Решетников лансира намеренията му в политиката. А те са, повтарям: да извади България от ЕС и НАТО. Как тогава да очакваме уважение към българския президент от страна на съюзниците ни в Алианса и Брюксел? Как да го приемат за свой, за равен? Как да го допуснат до масата за преговори? Как да реагират на призива му България да се обяви срещу официалната линия на ЕС към Мадуро и Венецуела? Или на лобирането против американския F-16 и в полза на \"Грипен\", произвеждан от държава извън НАТО? Изолацията на Румен Радев от голямата политика не е негов частен проблем. Тя се превръща в системен проблем за авторитета на България, доколкото президентът олицетворява единството на нацията. Ако предпочиташ да се черпиш с руйно домашно вино пред читалище \"Трезвеност\" и да държиш народняшки речи в Бай-Тошовски стил, държавата ти няма как да се отърси от мантрата на провинциализма. Изборът между Румен Радев и Бойко Борисов е цивилизационен избор между реинкарниралия се живковизъм и Европа. И не, не припомняйте, че Борисов е бил бодигард на Живков, тоест е от същия семантичен порядък. По-добре да си бил бодигард на Живков и да станеш лидер на Европа, отколкото да си бил натовски генерал и да приключиш като второразреден агент на остатъците от КГБ. Сподели:", "date": "2019.02.16", "title": "Изборът между Румен Радев и Бойко Борисов е избор между живковизма и Европа"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-%D0%B0-%D1%80%D0%B5%D1%88%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D1%82%D1%8F%D1%85-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B0-%D0%BA%D0%BE%D0%BE%D1%80-news820158.html", "text": "Германия подкрепя санкциите срещу Русия, а решенията за тях трябва да бъдат координирани с Украйна.  Това заяви германският канцлер Ангела Меркел на Конференцията по сигурността в Мюнхен, цитирана от TACC и „Фокус”. \"Ние подкрепяме санкциите срещу Русия. Те трябва да бъдат координирани с Украйна\", каза тя. Западът също така трябва да поддържа диалог с Русия, трябва да се спазва Основополагащият акт Русия - НАТО, заяви още германският канцлер. \"Ние все още сме ангажирани с Основополагащия акт Русия – НАТО - заяви канцлерът на Германия. - Нишката на преговорите не трябва да се къса. От геостратегическа гледна точка Европа не може да бъде заинтересована от прекъсване на отношенията с Русия\". Сподели:", "date": "2019.02.16", "title": "Ангела Меркел: Германия подкрепя санкциите срещу Русия, а решенията за тях трябва да са координирани с Украйна"}
{"url": "https://pik.bg/%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B4%D0%B0-%D0%B2%D0%BE%D0%B4%D0%B8-%D0%BB%D0%B8%D1%81%D1%82%D0%B0%D1%82%D0%B0-%D0%BD%D0%B0-%D0%B2%D0%BC%D1%80%D0%BE-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-news820178.html", "text": "Днес, 16 февруари се проведе областна конференция на ВМРО – София. На събитието присъстващите от областта гласуваха предложението на Областния комитет на София кандидатурите за евровота. За водач на листата бе предложен Ангел Джамбазки. За втори и трети бяха предложени общинският съветник Карлос Контрера и председателят на градската организация на ВМРО – София – Владимир Митов. Всички се съгласиха с предложените кандидатури. На конференцията общинският съветник в СОС и председател на групата „Патриоти за София – ВМРО и Атака“ Карлос Контрера каза следното: На финала сме на два мандата – единият в ЕП, другият в местната власт. Имаме възможността да се похвалим с реализация на съществена част от нашата програма. Всеобщо е мнението, че европейските избори не били важни за нас и че нищо не се решавало от тях. Само ще Ви припомня, че Пакетът Макрон има пряка връзка със случващото се във вашия квартал, има отношение с транспортния бизнес в София. Апелирам към всички Вас да бъде активни, защото има смисъл във всичко това, което правим. Нашият евродепутат е 12-ти от всички 751 в ЕП. Това е резултат, с който другите не могат да се похвалят. Ангел Джамбазки благодари на присъстващите за доверието, което му гласуват и с възторг сподели, че каквото и да е политическото моментно състояние, тази зала винаги ще е пълна заради идеологията на ВМРО. Това прави ВМРО по-различна партия от другите. По повод скандалното гласуване на промените в Изборния кодекс евродепутатът Ангел Джамбазки заяви, че това гласуване направи времето наистина разделно. Това е попълване на листата с послущковци. По този начин се отнема завоюваното право на избирателя. Ние отиваме на тези избори като убедени български националисти. Това са избори за бъдещето на Европа, категоричен бе Джамбазки. Припомняме, че до момента номинации да бъде водач на листата за евроизборите Ангел Джамбазки е получил от структурите на ВМРО от Врачанско, Ямбол, Шумен, Стара Загора, Пловдив, Пазарджик, Кюстендил, Карлово, Сливен, Тервел, Хасково, Кърджали и Благоевград. Преди седмици пък видни общественици, интелектуалци, учен Сподели:", "date": "2019.02.16", "title": "Категорична подкрепа за Ангел Джамбазки да води листата на ВМРО за евроизборите"}
{"url": "https://pik.bg/%D0%B1%D0%BB%D1%8F%D1%81%D1%8A%D0%BA-%D0%B8%D0%B2%D0%B0%D0%BD%D0%BA%D0%B0-%D1%82%D1%80%D1%8A%D0%BC%D0%BF-%D1%83%D1%87%D0%B0%D1%81%D1%82%D0%B2%D0%B0-%D0%B2-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F%D1%82%D0%B0-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%B2-%D0%BC%D1%8E%D0%BD%D1%85%D0%B5%D0%BD-%D1%81%D0%BD%D0%B8%D0%BC%D0%BA%D0%B8-news820174.html", "text": "Дъщерята на американския президент и съветник в Белия дом – Иванка Тръмп се срещна с президента на Международния валутен фонд Кристин Лагард по време на втория ден от Международната конференция по сигурността в Мюнхен, съобщава Ройтерс. Иванка Тръмп е в германския град, за представи новата си глобална инициатива за еманципацията на жените в икономиката пред делегатите, съветниците по сигурността и министрите на отбраната, голяма част от които са мъже. Инициативата \"Жените в световното развитие и просперитет“ е проект, който е насочен към подпомагането на дамите в развиващия се свят. Иванка Тръмп работи през последните две години в тясно сътрудничество с президента на Световната банка Джим Йон Ким, с когото основаха фонд за жени предприемачи заедно с 13 страни донори на стойност 1,6 милиарда долара. Средствата ще бъдат отпускани на жени предприемачи в развиващите се страни. Сподели:", "date": "2019.02.16", "title": "БЛЯСЪК: Иванка Тръмп участва в конференцията по сигурността в Мюнхен (СНИМКИ)"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-53-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BD%D0%B0-%D0%B0%D0%B7%D0%BE%D1%80%D1%81%D0%BA%D0%B8%D1%82%D0%B5-%D0%BE%D1%81%D1%82%D1%80%D0%BE%D0%B2%D0%B8-news820130.html", "text": "Регистрирано е земетресение с магнитуд 5.3 по скалата на Рихтер в района на Азорските острови, показва справка на страницата на Европейския средиземноморски сеизмологичен център, цитирани от „Фокус”. Трусът е бил усетен в 06:45 часа местно време (б.р. 08:45 часа българско време) на 500 километра северозападно от главния град на архипелага Понта Делгада на дълбочина от 2 километра. Земетресението е почувствано умерено силно на Азорските острови. Няма информация за пострадали хора и нанесени материални щети. Не е обявена опасност от възникване на цунами. Сподели:", "date": "2019.02.16", "title": "Земетресение с магнитуд 5.3 по Рихтер бе регистрирано на Азорските острови"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%B1%D0%B0%D0%B2%D0%B0%D1%80%D0%B8%D1%8F-%D0%BC%D0%B0%D1%80%D0%BA%D1%83%D1%81-%D0%B7%D1%8C%D0%BE%D0%B4%D0%B5%D1%80-news820203.html", "text": "Изключително сме впечатлени как пазите външната граница на ЕС. Бих искал съвсем скоро да посетя България и да се уверя лично в това, което са ми разказвали мои колеги. Това заяви министър-председателят на Федерална провинция Бавария Маркус Зьодер, с който днес премиерът Бойко Борисов проведе среща в рамките на Мюнхенската конференция по сигурността. Впечатляващо е това което прави вашето правителство, добави баварският премиер. Страната ни доказа, че може да защити външната граница ЕС, включително в условията на безпрецедентен миграционен натиск, изтъкна министър-председателят Бойко Борисов. Дължим ви не само морално, но и финансово признание, защото вие охранявате Европа, добави от своя страна Зьодер в контекста на разговора за миграцията. Премиерът Борисов отбеляза и сериозната работа на страната ни в борбата с контрабандата, като обърна внимание на дейността на Междуведомствения координационен център за противодействие на контрабандата и контрол на движението на рискови стоки и товари. Маркус Зьодер определи като впечатляващи и икономическите показатели на страната ни, с които премиерът Борисов го запозна. Българският министър-председател изтъкна, че сме сред страните, които спазват напълно маастрихтските критерии. Премиерът Борисов отбеляза ниския външен дълг, икономическия ръст и фискална дисциплина, слабата безработица и нулевата инфлация. Министър-председателят Борисов акцентира върху търговско-икономическите отношения на България и Бавария, подчертавайки предимствата на страната ни като инвестиционна дестинация. България е атрактивна като инвестиционна цел, перспективен пазар и надежден доставчик, което я прави ценен външнотърговски партньор на Бавария, добави премиерът Борисов. Българският министър-председател изрази увереност, че е налице неизползван потенциал за развитие на икономическите връзки с Бавария, като посочи, че двустранният стокообмен вече надхвърля 1 млрд. евро годишно. Според премиера Борисов постоянната комисия „България – Бавария“ може да допринесе за активизиране на взаимодействието и изрази очакване в рамките на следващата 14-та Сесия, която трябва да се проведе в България, да бъдат очертани новите насоки в работата на Комисията, с цел засилване на двустранния диалог. Към момента акцент в работата на постоянната комисия са теми като дуалното обучение, междуфирмено коопериране, иновации и трансфер на технологии. В рамките на разговора премиерът Бойко Борисов поздрави Маркус Зьодер за избирането му за председател на Христиансоциалния съюз (ХСС) и му пожела успех в изпълнението на отговорностите му по конструктивния проевропейски път. Българският министър-председател подчерта приятелските връзки на България с Бавария и изрази увереност, че те ще продължат да се развиват положително и занапред. Вие сте чудесен приятел на Бавария и на ХСС, обърна се от своя страна премиерът Зьодер към българския министър-председател. Сподели:", "date": "2019.02.16", "title": "ПЪРВО В ПИК: Премиерът Борисов се срещна с министър-председателя на Бавария Маркус Зьодер"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D1%82%D1%83%D1%80%D1%81%D0%BA%D0%B8-%D0%BF%D0%BE%D1%82%D0%BE%D0%BA-%D1%89%D0%B5-%D0%BC%D0%B8%D0%BD%D0%B0%D0%B2%D0%B0-%D0%BF%D1%80%D0%B5%D0%B7-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news820204.html", "text": "Ще преговаряме за Ф-16, имаме мандат от парламента. Това каза от Мюнхен премиерът Бойко Борисов. От баварската столица българският министър председател сподели и какво са си говорили с еврокомисаря Гюнтер Йотингер. Той е настоял пред него, че \"Турски поток\" трябва да минава през България. \"С комисаря Йотингер говорихме по две теми. Той ще присъства на газовта среща в Баку. Помоли да му обясня за \"Български поток\" и газовия хъб \"Балкан\". Това не е нещо повече за България. Ние искаме да възстановим баланса и \"Турски поток\" да стане газов хъб \"Балкан\". Навсякъде това съм го изяснил. Много ясно съм заявил същото и с моя колега премиера на Бавария Маркус. Имаме огромна подкрепа от Бавария винаги. Май месец началото ще дойде в България, Манфлед Вебер му е разказал за границата и какво правим там\", заяви Борисов. Той заяви още, че баварският му колега е изключително впечатлен и доволен от това как България пази външната граница на ЕС от нелегални мигранти. \"Китай е огромна военна сила. На 4-5 март премиерът на Русия ще дойде в България. Мисля, че с нашата прагматична политика - твърдо НАТО и ЕС, газовият хъб \"Балкан\" и това, което имаме да правим с \"Газпром\" - нищо не сме направили скрито. В противен случай нашите тръби ще се изпразнят. Ние искаме това, което имаме\", продължи премиерът. \"Толкова ми е трудно да прекарам държавата през иглени уши. Виждате - събота е днес, целият ми ден, цялата ми енергия е това какво мога да направя за страната\", завърши Борисов. Сподели:", "date": "2019.02.16", "title": "ПЪРВО В ПИК TV! Борисов категоричен: Турски поток ще минава през България (ОБНОВЕНА)"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%BD%D0%B5-%D0%B7%D0%BD%D0%B0%D0%BC-%D0%B7%D0%B0-%D0%BA%D0%B0%D0%BA%D0%B2%D0%BE-%D0%BC%D0%B5-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D1%82-%D0%BE%D1%82%D0%B8%D0%B4%D0%BE%D1%85-%D0%B2-%D1%82%D1%83%D1%80%D1%86%D0%B8%D1%8F-%D0%B4%D0%B0-%D1%81%D0%B5-%D0%BB%D0%B5%D0%BA%D1%83%D0%B2%D0%B0%D0%BC-%D0%B2%D0%B8%D0%BA-news820087.html", "text": "Специализираният съд гледа мярката за задържане на Димитър Желязков - Митьо Очите, който бе екстрадиран снощи от Турция, а кадри от пристигането му показа ексклузивно ПИК в уникално видео ( . Спецпрокуратурата настоява той да остане в ареста. Близо седем месеца продължи процедурата по екстрадицията на Желязков. Той бе арестуван в турски хотел на 4 август м. г., след като бе обявен за международно издирване от Интерпол. Два дни преди това в Бургаско започна акция срещу бандата му и бяха арестувани 19 човека. Митьо Очите е обвинен за лидер на организирана престъпна група за рекет, изнудвания и палежи. Минути преди 15 часа, когато е старта на заседанието Димитър Желязков бе докаран в спецсъда с бус на \"Съдебна охрана\" и вкаран през подземния паркинг. Дали е поискал заседанието да е закрито за медии, за да не бъде сниман, ще стане ясно в началото на заседанието. Камерите в крайна сметка бяха допуснати на метър и половина от Желязков, който не пожела да се обърне към тях. На въпрос на водещата Ива Николова како ще пледира, той заяви: \"Не знам за какво ме обвиняват. Питайте прокуратурата. Отидох в Турция да се лекувам. Дъщеря ми за какво я обвиняват? Тя е майка, защо нея я викат по разпити\", попита той риторично. Адвокатът на Желязков Илиан Василев от кантората на Доковска в началото на заседанието поиска медицинска експертиза, като заяви, че клиентът му е със силно влошено здраве и тежко кърви. Самият Желязков си повдигнал блузата, за да покаже, че кърви, макар и по-малко, а в килията си нямал вода да се измие. Според адвоката, Очите имал кървене и на вътрешни органи. За това според него мярката от 72 часа е твърде тежка, тъй като няма да може да му се направи преглед. Той обяви, че клиентът му е с 96% инвалидност, за която има документи и настоя клиентът му да бъде незабавно подложен на медицински грижи. Не пожела да разкрие подробности от диагнозата му пред съда, заради присъствието на журналисти в залата, тъй като заболяванията били лични данни на клиента му. Очите пък поиска да бъде прегледан от топограф, защото това било необходимо за състоянието му и проверка на вътрешните органи. В крайна сметка заседанието бе отложен до 17,30 ч., за да се запознае адвокатът с десетки томове доказателства, внесени от прокуратурата, като съдията също заяви, че не е запознат с голяма част от тях. Докато тече паузата ще бъде извикана линейка, за да може спешен медицински екип да прегледа арестанта. Желязков бе докаран с кола на \"Съдебна охрана\" и вкаран през подземния паркинг на спецсъда Сподели:", "date": "2019.02.16", "title": "ПЪРВО В ПИК TV: Митьо Очите: Не знам за какво ме обвиняват, отидох в Турция да се лекувам. Викат линейка за Желязков в Спецсъда (СНИМКИ/ОБНОВЕНА)"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D1%81%D1%8A%D1%81-%D1%81%D1%80%D0%B5%D1%89%D0%B0-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%B2-%D0%BC%D1%8E%D0%BD%D1%85%D0%B5%D0%BD-%D1%81%D0%BD%D0%B8%D0%BC%D0%BA%D0%B8-news820212.html", "text": "Започна срещата на министър-председателя Бойко Борисов с вицепрезидента на Съединените американски щати Майкъл Пенс. Двамата ще разговарят по актуални политически въпроси, а двустранната им среща е в рамките на Мюнхенската конференция по сигурността. Сподели:", "date": "2019.02.16", "title": "Борисов и Майк Пенс със среща на четири очи в Мюнхен (СНИМКИ)"}
{"url": "https://pik.bg/%D1%81%D0%B1%D0%BB%D1%8A%D1%81%D1%8A%D1%86%D0%B8-%D0%B8-%D1%81%D1%8A%D0%BB%D0%B7%D0%BE%D1%82%D0%B2%D0%BE%D1%80%D0%B5%D0%BD-%D0%B3%D0%B0%D0%B7-%D0%B2-%D1%82%D0%B8%D1%80%D0%B0%D0%BD%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-news820199.html", "text": "Поддръжници на албанската опозиция успяха да пробият полицейски кордон пред сградата на правителството и се опитват да разбият вратите на зданието, където се помещава кабинетът на премиера Еди Рама, за чиято оставка протестиращите настояват, предаде „Ройтерс”, цитирана от БТВ. Симпатизантите на опозицията са си проправили път към сградата, като хвърляли коктейли \"Молотов\" и сигнални ракети. В сблъсъците с полицията участват хиляди демонстранти, настояващи за оставката на Рама и за предсрочни избори, отбелязва „Асошиейтед Прес”. Стотици служители на полицията са разположени около сградата на правителството. Сподели:", "date": "2019.02.16", "title": "Сблъсъци и сълзотворен газ в Тирана по време антиправителствен протест"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B2%D1%8A%D0%BD%D1%88%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D0%B7%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BE%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8-%D0%B0%D1%82%D0%B0%D0%BA%D0%B8-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news820211.html", "text": "Министерството на външните работи предупреди за сериозна опасност от терористични нападения в Република Северна Македония в следващите дни. \"Посолството на България в Скопие информира, че на 15.02.2019 г. около 20 часа МВР на Република Северна Македония публикува съобщение, което гласи: \"Полицията на РСМ проведе оперативно-технически мерки и обиски на няколко обекти, свързвани с потенциални планове и намерения за извършване на терористични актове на територията на РСМ от страна на радикални структури, поддръжници на групировката ИДИЛ”, съобщават от МВнР. И допълват, че два часа по-късно американското посолство в Скопие е обявило публично съобщение, че има \"повишен риск от терористични атаки, подтикнати от екстремистки идеологии на територията на РСМ” и препоръчало на гражданите на САЩ да избягват посещенията на обекти и мероприятия, определяни като \"меки цели\". Сигнали и молби за съдействие при бедствени ситуации се приемат денонощно в МВнР от дирекция \"Ситуационен център“ на: тел. +359 2 948 24 04; +359 2 971 38 56, е-mai: crisis@mfa.bg, както и на дежурните телефони и електронна поща на българските дипломатически и консулски представителства. Сподели:", "date": "2019.02.16", "title": "ВАЖНО: Външно предупреждава за опасност от терористични атаки в Северна Македония"}
{"url": "https://pik.bg/%D1%81%D0%B8%D0%BD%D1%8F-%D0%BA%D1%80%D1%8A%D0%B2-%D1%86%D0%B0%D1%80%D1%8F%D1%82-%D0%B6%D0%B5%D0%BD%D0%B8-%D0%B2%D0%BD%D1%83%D0%BA%D0%B0-%D1%81%D0%B8-%D0%B7%D0%B0-%D1%84%D1%80%D0%B5%D0%BD%D1%81%D0%BA%D0%B0-%D0%B3%D1%80%D0%B0%D1%84%D0%B8%D0%BD%D1%8F-%D1%81%D0%BD%D0%B8%D0%BC%D0%BA%D0%B0-news819236.html", "text": "Внукът на Симеон Сакскобургготски – княз Мирко, е в плен на любовта и се готвел за годеж и сватба с красивата си приятелка – графиня Габриеле де Пуртале, пише \"Ретро\". За връзката им първи съобщиха испанските медии. Те разкриха любовната история между ней-желания ерген в Испания и Габриеле де Пуртале, след като двамата се появиха заедно на изискан бал в Париж. Княз Мирко е най-големият син на Кубрат Сакскобургготски и съпругата му Карла Ройо-Вилянова. Той има двама по-малки братя и още осем братовчеди по линия на царя. Татко му е изявен хирург, а майка му има собствена марка козметика, която произвежда продукти въз основа на българската роза. Мирко следва медицина и вече е започнал практика в областта на кардиохирургията. Приятелката на царския внук – графиня Габриеле де Пуртале, е учила бизнес администрация в Париж и Дъблин, откъдето има две магистърски степени. Живяла е в Люксембург, Ню Йорк и Хонконг. Тя е наследница на аристократична фамилия с френски произход, чиито представители емигрират в Швейцария в годината, когато Луи XIV става крал – 1715-а. Фамилията има активност в банковия сектор, търговията с коприна, литературата, винарството и дипломацията. Сподели:", "date": "2019.02.16", "title": "СИНЯ КРЪВ: Царят жени внука си за френска графиня (СНИМКА)"}
{"url": "https://pik.bg/%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%B2%D0%B0%D1%81%D0%B8%D0%BB%D0%B8%D1%81-%D0%BA%D0%B0%D1%80%D0%B0%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%83%D0%B1%D0%BB%D0%B8%D0%BA%D0%B0-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B0%D1%82%D0%B0-news820134.html", "text": "Благодаря на българите, че ме подкрепят и ме обичат. Това е най-добрата публика. Това заяви гръцката звезда Василис Карас пред Ива Софиянска-Божкова. „Посетих страната ви преди 28 години. Доста време мина от тогава”, припомни Карас. Преди концерта си през май в България той заяви: \"Обещавам да подаря една незабравима вечер на хората\". В интервюта Василис Карас разкри, че всеки път преди да излезе на сцената се моли. Като най-голям свой успех определя „обичта на хората”. \"Всеки път трябва да съм по-добър от предния. За мен е все едно се явявам всеки ден на изпит. Страх ме е да не ме скъсат на изпита... Винаги ще имам съмнения в себе си\", сподели големият певец. Той скромно казва за себе си: \"Бях един от късметлиите. Но успехът се дължи на работа, страшно много работа\". Сподели:", "date": "2019.02.16", "title": "Големият Василис Карас: Българската публика е най-добрата"}
{"url": "https://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B0-%D0%BD%D0%B0%D1%85%D0%BE%D0%B4%D0%BA%D0%B0-%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%BB%D0%B0%D0%BD%D0%B8%D0%BD%D0%B8-%D0%BD%D0%B0-660-%D0%BA%D0%BC-%D0%BF%D0%BE%D0%B4-%D0%B7%D0%B5%D0%BC%D0%BD%D0%B0%D1%82%D0%B0-%D0%BF%D0%BE%D0%B2%D1%8A%D1%80%D1%85%D0%BD%D0%BE%D1%81%D1%82-news820105.html", "text": "Планини на дълбочина от 660 км, на границата между горната и долната мантии на Земята, откриха учени от Принстънския университет и Института по геология и геофизика на Китай, съобщи Phys.org. Изследователи анализираха сеизмологичните данни от земетресението с магнитуд 8,2 в Боливия през 1994 година. С помощта на суперкомпютри те моделираха особеностите от разсейването на вълните, преминаващи през горните породи, които се отразяват или се пречупват при преминаването им между породи с различна плътност или топографски особености. Това позволи да се определят особеностите на границата на дълбочина 660 км, която се оказа дори по-неравна от обичайните планини. Според геолозите, макар че статистическият модел не позволява да се определи височината на неравностите , предварителните оценки показват, че те вероятно са по-високи от които и да е детайли от релефа на повърхността на земната кора. Резултатите от изследванията показаха, че горната и долната граници на мантията може в определени места да се смесват, а в други да остават ясно разграничени. Наличието на неравности може да се обясни с топлинните аномалии и химическите съставки и нееднородности, но заради особеностите на пренасянето на топлината в мантията, всяка една аномалия би изчезнала в продължение на един милион години. Химическите нееднородности може да възникват заради разтопяването на земната кора в зоните на субдукция , където океанските плочи се подпъхват под континенталните. Сподели:", "date": "2019.02.16", "title": "НЕВЕРОЯТНА НАХОДКА: Учени откриха планини на 660 км под земната повърхност"}
{"url": "https://pik.bg/%D1%80%D0%B5%D0%B4%D0%B6%D0%B5%D0%BF-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B2%D0%BA%D0%BB%D1%8E%D1%87%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B8%D0%B2%D0%B0%D0%BD-%D0%B8-%D0%B8%D1%80%D0%B0%D0%BA-%D0%B2-%D0%BF%D1%80%D0%BE%D1%86%D0%B5%D1%81%D0%B0-%D0%BE%D1%82-%D0%B0%D1%81%D1%82%D0%B0%D0%BD%D0%B0-news820136.html", "text": "Турският президент Реджеп Ердоган направи предложение за включване на Ирак и Ливан в процеса от Астана за урегулирането на сирийския конфликт. Това каза турският лидер пред репортери след тристранната среща на върха за Сирия в Сочи. Фрагменти от изявленията му бяха разпространени от вестник Hurriyet, цитиран от „Фокус”. \"Следващата тристранна среща на върха между Русия, Турция и Иран за Сирия ще се проведе в Турция – каза още Ердоган. - По време на нашите разговори в Сочи казах, че можем да включим Ирак и Ливан в процеса на Астана, тъй като и двете страни имат общи граници със Сирия и различна по степен ангажираност в отношения с тази държава”. Турският президент заяви също, че Женевският процес за урегулиране на сирийския конфликт е неуспешен. \"Преговорите в Астана бяха проведени в допълнение към Женевския процес, който е под патронажа на ООН. Ние не считаме Астана за алтернатива на Женева, но Женевският процес се провали. Трябва да го признаем\", каза Ердоган. Сподели:", "date": "2019.02.16", "title": "Реджеп Ердоган предложи включването на Ливан и Ирак в процеса от Астана"}
{"url": "https://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BF%D0%B5%D0%BD%D1%81-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news820217.html", "text": "Премиерът Борисов и американският вицепрезидент са обсъдили също така постигнатото от председателството ни на Съвета на ЕС, както и позицията на България по ситуацията във Венецуела. Пенс е изразил одобрението си за работата на страната ни на всички нива, като специално е изтъкнал дейността на българските специални служби. Министър-председателят обобщи най-важното и от другите срещи, които проведе днес в столицата на германската федерална провинция. С еврокомисаря по бюджет и човешки ресурси Гюнтер Йотингер говорихме защо трябва да се случи българският хъб „Балкан“, заяви премиерът. „Това не е нещо в повече за България, а след като близо 17 млрд. куб. метра, които минават сега през България за Турция, престанат да минават, нашите тръби ще се изпразнят. И е задължително да възстановим баланса – да мине Турски поток и да стане газов хъб Балкан. Искаме да имаме това, което имаме към момента“, аргументира се Борисов. Премиерът Борисов изтъкна огромната подкрепа за България, която е засвидетелствал Маркус Зьодер и добави, че баварският премиер ще посети страната ни през май тази година. Борисов изтъкна, че Зьодер се е съгласил, че България се нуждае от допълнително финансова подкрепа във връзка с охраната на границата. По отношение на ситуацията в черноморския регион премиерът Борисов заяви, че трябва да се консолидираме, да сме единни в отбранителните си способности, да увеличаваме парите за отбрана и сигурност , но трябва да водим и максимално добър диалог с Русия и Китай. Премиерът Борисов добави, че предстои посещение в България и на руския премиер. До края на годината вицепрезидентът на САЩ Майкъл Пенс ще посети България. Това каза премиерът Бойко Борисов пред журналисти в Мюнхен след срещата си с американския вицепрезидент Борисов допълни, че Майкъл Пенс е благодарил на България за това, че е изключителен партньор. „Говорихме си много за международните отношения. За Венецуела, за региона, за успешното ни европредседателство. За F-16 единственото, което си говорихме е, че неговият син е летял на F-35, това ми каза . На тема F-16 ще преговаряме официално, имаме мандат от парламента“, допълни още Борисов. „По никакъв начин не сме говорили нито срещу Русия, нито срещу която и да е друга държава. Говорихме за търговските отношения, двойно по-големи са американските инвестиции в България, прекрасно работят всички наши структури. Искаше да изрази уважението си и одобрението за всичко, което нашата страна прави на всички нива. Благодари за работата на специалните ни служби, които работят прекрасно с тях. Поръча на неговия екип, изрично два пъти, до края на годината да дойде в България и заедно да отидем и посетим някои от базите, в които има американски войници“, каза още премиерът. Сподели:", "date": "2019.02.16", "title": "Борисов след срещата с Пенс: До края на годината ще посети България (ОБНОВЕНА)"}
{"url": "https://pik.bg/%D0%BD%D0%BE%D0%B2%D0%B0-%D0%B4%D1%80%D0%B0%D0%BC%D0%B0-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BB%D0%B0%D1%81%D0%BA%D0%B8%D0%BD-%D0%B6%D0%B5%D0%BD%D0%B8%D1%82%D0%B5-%D0%BC%D1%83-%D1%81%D0%B5-%D1%81%D1%8A%D0%B4%D1%8F%D1%82-%D0%B7%D0%B0-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%B0%D0%BA%D1%82%D1%8C%D0%BE%D1%80%D0%B0-%D0%B2-%D1%81%D1%83%D1%85%D0%B0%D1%82%D0%B0-%D1%80-news819798.html", "text": "Александра Сърчаджиева се сблъска с нова житейска драма. След като на 6 януари, навръх Богоявление, актрисата бе споходена от най-лошото – смъртта на любимия ѝ Иван Ласкин, сега ще трябва да се бори и за апартамента в столичния кв. „Сухата река”, в който двамата гледаха дъщеря си София, пише столичен седмичник. Оказа се, че бившата съпруга на Васко да Гама от сeло Рупча – актрисата Мирослава Гоговска, възнамерява да си върне жилището, купено преди двайсетина години по времето, когато още били семейство. Лошото е, че през последните месеци от живота си Ласкин не се сетил да прехвърли дома на Александра чрез фиктивна продажба или дарение. Затова пред закона Алекс не е наследница на Иван Ласкин, с когото дори няма брак. Справка с юрист, експерт по семейно право, обаче показа, че имотът няма лесно да се върне обратно в ръцете на Мирослава Гоговска. Причината е, че Мира, както я наричат нейните колеги в Театрална работилница „Сфумато”, няма пряко правоприемство върху собствеността на Ласкин, а и не се знае каква част от жилището е изплатила тя, и каква – покойният вече актьор. Въпросът е спорен дори според семейното и наследственото право, коментира пред изданието столичен адвокат. В помощ на Александра е и фактът, че дъщеря ѝ София е прекалено малка – една на 8, за да бъде оставена без дом, докато щерката от брака му с Мира – Люба, е вече на 22 години. Близки до Алекс разправят, че поради недомислие Ласкин оставил без ясен наследник и няколко банкови сметки, в които имало скромни суми. „Истината е, че през 2006-а Иван брутално изостави Мирослава с дете на ръце, за да свие семейно гнездо с Алекс. Това съсипа бившата му съпруга, която бе принудена да се справя сама с живота без никаква подкрепа от Иван. Затова и сега е така настървена да си отмъсти”, коментират запознати с драмата. Красавицата дотолкова се обидила на мъжа си, че дори не присъствала на погребението. Иван Ласкин бе изпратен в последния си път на 8 януари. Опелото бе в храм „Свети Седмочисленици”, а по-късно бе положен в Алеята на творците на Централните софийски гробища. Преди време изоставената Мирослава изригна с репликата, че Ласкин не е платил и лев издръжка на нея или на дъщеря им Люба. „Сама съм я отгледала, издържала съм я в училище и в университета”, ядоса се Гоговска. Мира разказала пред приятелки, че само за три години благоверният ѝ изпил до стотинка всички пари, получени от продажбата на нейна наследствена гарсониера в центъра на София. Именно зависимостта от чашката покоси Иван Ласкин едва на 48 години. Официалната диагноза е тежка чернодробна недостатъчност, причинена от годините алкохолна злоупотреба. Сподели:", "date": "2019.02.16", "title": "НОВА ДРАМА В СЕМЕЙСТВОТО НА ЛАСКИН: Жените му се съдят за апартамента на актьора в \"Сухата река\""}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B5%D0%BA%D0%B8%D0%BF-%D0%BD%D0%B0-%D1%81%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%BF%D1%80%D0%B5%D0%B3%D0%BB%D0%B5%D0%B4%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%B2-%D1%81%D0%BF%D0%B5%D1%86%D1%81%D1%8A%D0%B4%D0%B0-%D1%81%D0%BD%D0%B8%D0%BC%D0%BA%D0%B8-news820222.html", "text": "Екип на Спешна помощ е прегледа Димитър Желязков в залата на специализирания наказателен съд, видя репортер на ПИК TV. Идването на медици с линейка се наложи, след искане на адвоката на Митьо Очите клиента му да бъде прегледан, тъй като по думите му той кървял от няколко дни и имал сериозни рани. Самият Димитър Желязков обаче заяви, че не кърви от ден, но се притеснявал за здравословното си състояние и заяви, че в Турция е бил именно, за да се лекува и не разбира в какво го обвиняват. ОЧАКВАЙТЕ ПОДРОБНОСТИ В ПИК TV! Желязков е с 96% инвалидност от ТЕЛК. Това съобщи неговият адвокат Илиян Василев на заседанието на Специализирания наказателен съд. Сподели:", "date": "2019.02.16", "title": "ПЪРВО В ПИК: Екип на Спешна помощ прегледа Митьо Очите в спецсъда (СНИМКИ)"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BA%D0%B0%D1%82%D0%B5%D0%B3%D0%BE%D1%80%D0%B8%D1%87%D0%B5%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BE%D1%82%D0%BA%D0%B0%D0%B6%D0%B5%D0%BC-%D0%BE%D1%82-%D0%B7%D0%B0%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D0%BA%D0%B5%D1%82%D0%B8-%D1%81-400-%D0%BE%D1%82-%D1%80%D1%83-news820142.html", "text": "Президентът на Турция Реджеп Ердоган заяви, че страната му няма да се \"откаже\" от споразумението с Москва за закупуване на руски системи за противоракетна отбрана С-400. Той е направил това в коментари по телевизионния канал CNN Turk, цитиран от „Франс Прес” и „Фокус” Твърдата позиция на Турция за закупуване на системите повдигна въпроси сред съюзниците на НАТО относно тяхната съвместимост с оборудването на Алианса, както и опасенията във връзка с тесните отношения между Ердоган и руския президент Владимир Путин. \"Ние постигнахме споразумение с Русия за С-400, така че да се откажем от сделката не може да се говори. Това е приключено споразумение\", каза Ердоган, цитиран от телевизионния канал CNN Turk. През декември САЩ одобриха продажбата на ракети на Турция за 3,5 милиарда долара, което последва гнева на Вашингтон относно намерението на Турция да закупи руски системи. Турция е \"отворена\" за закупуване на американски ракети \"Пейтриът\", каза Ердоган пред турски журналисти на борда на самолета си на път от южния руски град Сочи след тристранна среща на върха за Сирия с руския и иранския си колега. \"Но тази продажба трябва да служи на интересите на нашата страна. За тази цел съвместното производство, кредитирането и ранната доставка са от жизненоважно значение\", добави Ердоган. Турският лидер заяви, че американската администрация \"погледна положително\" за ранна доставка, но \"не каза нищо за съвместно производство и кредит\". Сподели:", "date": "2019.02.16", "title": "Президентът на Турция категоричен: Няма да се откажем от закупуването на ракети С-400 от Русия"}
{"url": "https://pik.bg/%D0%BE%D0%B1%D0%B8%D0%B4%D0%BD%D0%BE-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%B4%D0%B5%D1%86%D0%B0-%D1%81-%D0%B5%D0%BF%D0%B8%D0%BB%D0%B5%D0%BF%D1%81%D0%B8%D1%8F-%D0%BA%D1%83%D0%BF%D1%83%D0%B2%D0%B0%D1%82-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0-%D0%B8%D0%BC-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0-news820101.html", "text": "16 станаха липсващите лекарства за деца с епилепсия у нас, информира Дарик председателят на Асоциацията на родителите на деца с епилепсия Веска Събева. В момента родителите, чийто деца имат нужда от изчезналите у нас медикаменти, са принудени да ги търсят в чужбина за своя сметка. Другият проблем, който Събева изтъкна, е, че ново лекарство за неврологичното заболяване в България не се е появявало в последните 10 години. От организацията посочват като огромно изпитание и стигмата, с която все още нашите деца с епилепсия се сблъскват. \"Листата на изчезващите медикаменти се увеличава и в същото време, като не влизат нови медикаменти в България, естествено, че лечението за някои тежки епилепсии и за някои синдроми отново е некачествено според мен. Нашата търговия продължава, даже сме я развили много добре, намерили сме аптеки, които могат да ни ги изпращат вече лекарства, за да не пътуваме в чужбина. Дори в Швейцария вече има аптека, която може да ни снабди и то на много прилични цени. Парите са за сметка на семействата. Няма как да ни се помогне по друг начин, а и ние няма да си оставим децата в състояние, в което те да не получат медикамент, който им поддържа живота\", посочи Събева. По думите й сред най-големите предизвикателства за децата с епилепсия остават медикаментите и приемането на тези деца: \"Стигмата остава, за съжаление! Наскоро пак имах разговор с родител, който каза, че не приемат детето му в детска градина, защото сестрата не иска да дава медикаментите. Не знам докъде се стигна, имаше наредба в министерството на здравеопазването, която не позволяваше на медицинските сестри да поставят инжекция, да подават лекарства, защото това е работа на лекарите. Мисля, че тя си остана непроменена\". \"Не се мисли комплексно за нещата да се променят, а тръгваме на парче, но едно парче може да бъде препънато, защото много други не са променени\", изрази съжаление Веска Събева. Сподели:", "date": "2019.02.16", "title": "ОБИДНО: Родители на деца с епилепсия купуват лекарствата им от чужбина"}
{"url": "https://pik.bg/%D1%81%D1%82%D0%BE%D1%82%D0%B8%D1%86%D0%B8-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%85%D0%B0-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B8-%D1%81%D1%80%D0%B5%D0%B1%D1%8A%D1%80%D0%BD%D0%B0-%D0%BB%D1%8E%D0%B1%D0%BE%D0%B2-%D0%B2-%D0%BD%D0%B0%D1%82%D1%84%D0%B8%D0%B7-%D0%B3%D0%B0%D0%BB%D0%B5%D1%80%D0%B8%D1%8F-news820210.html", "text": "Над 500 почитатели на Недялко Йорданов препълниха до козирката салона на НАТФИЗ \"Кръстю Сарафов\" за премиерата на стихосбирката \"Сребърна любов\". Изящната книга побира 125 чисто нови стихотворения на поета, писани в последната година. Пред публиката лирикът изчете и изпя някои от емблематичните си творби под акомпанимента на Хайгашот Агасян. В края на рецитала се изви внушителна опашка за автографи. В салона бяха забелязани легендарни и позабравени интелектуалци като Анжел Вагенщайн, тенорът Арон Аронов, актьорите Виолета Гиндева, Васил Стойчев, Любомир Младенов, бившият премиер Огнян Герджиков, попатракцията Деян Неделчев... \"Сребърна любов\", чийто първи тираж вече е изчерпан и се чака допечатка, се продава и в новооткритата книжарница \"Милениум\" на столичната улица \"Шишман\" 18. Хайгашот Агасян акомпанираше на Недялко Йорданов Залата бе пълна с почитатели и гости на актьора, сред които много политици, юристи и писатели Опашката за автографи не секна близо час Проф. Огнян Герджиков също се нареди за автограф, тъй като е голям почитател на поета Сподели:", "date": "2019.02.16", "title": "Стотици аплодираха Недялко Йорданов и \"Сребърна любов\" в НАТФИЗ (ГАЛЕРИЯ)"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%82%D1%80%D1%8A%D0%B3%D0%B2%D0%B0-%D1%81%D0%B8-%D0%BD%D0%B0%D0%B9-%D1%81%D0%BA%D1%8A%D0%BF%D0%BE%D0%BF%D0%BB%D0%B0%D1%82%D0%B5%D0%BD%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D1%88%D0%B5%D1%84%D0%BA%D0%B0-%D1%81-13-%D0%B1%D0%BE%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B8-%D0%BF%D0%BE%D1%80%D1%88%D0%B5-%D0%B7%D0%B0%D0%BC%D0%B5%D1%81%D1%82%D0%B2%D0%B0-news820129.html", "text": "Знаменитата шефка на Комисията за финансов надзор Карина Караиванова най-после депозира оставка в понеделник, научи ПИК от нейни подчинени, които въздъхват с облекчение. Караиванова поема към благ пост в Лондон, в централата на Европейската банката за развитие. Най-вероятно новият председател на ключовото ведомство, което бди за стабилността на финансовия и застрахователен пазар, ще е бившият шеф на НАП Бойко Атанасов. Назначението му трябва да бъде одобрено от парламента. През времето Караиванова се прочу като най-скъпоплатената държавна чиновничка със заплата от над 13 000 лв. и бонуси на всеки три месеца. Както ПИК разкри, тя се движи с луксозно служебно \"Порше\". В автопарка й присъства и мерцедес, с който води детето си на училище . Сподели:", "date": "2019.02.16", "title": "ПЪРВО В ПИК: Тръгва си най-скъпоплатената държавна шефка с 13 бона заплата и порше. Замества я бивш началник на НАП"}
{"url": "https://pik.bg/%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%B3%D0%B0-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D0%BC%D0%B5-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-news820127.html", "text": "Вицепремиерът и министър на отбраната Красимир Каракачанов говори от Мюнхен пред сутрешния блок на БТВ за разговоните си с президента на „Локхийт Мартин” за закупуването на изтребители. Той засегна и темата за интеграцята на ромите. „Проведохме в Мюнхен много срещи – коментира министър Каракачанов. – Става дума за един форум, на който идват не само световните лидери, но и са представени световните компании, ангажирани с производство на техника в света. Преговорите ни за изтребителите на практика започнаха още от Брюксел преди няколко дни. Изпълянваме ангажимента по сключване на договора за закупуване на първите осем изтребителя за авиацията ни, с който ни натовари парламента. Говорихме с ръководството на ”Локхийт Мартин”, с президента им, с американския представител. Обсъдихме цената, която можем да отделим и сроковете на доставка. Дали американската страна ще влезе в нужните финансови параметри, това ще стане ясно нататък. Ние сме поставили нашите параметри – 1 800 000 лв. Смятам че може да се намери решение. Има разбиране от американские ни партньори. От тук започват разговорите на експертите. В края на май трябва да мине това решение през Конгреса на САЩ. В края на юни или началото на юли очаквам да сме в състояние да подпишем и договора”. Красимир Каракачанов говори и за концепцията на ВМРО за интегрирането на цигтаните. „Ако ГЕРБ подкрепят ДПС в разбиранията им по циганския въпрос, няма да имам друг избор освен да подам оставка като морален акт – категоричен бе Каракачанов. – Това вече го казах и само мога да го потвърдя. Смятам, че колегите ни са съгласни, че страната ни не може да си затваря очите пред проблемите на една немалка част от населението, които не искат да се интегрират”. Вицепремиерът говори и за промените в Изборния кодекс. „За мен промяната около преференциите при гласуването е един напълно безмислен ход за да се угоди на някой, който не може да чете – коментира Каракачанов. - Ако премахнем преференциалния вот , това ще доведе до намаляване на избирателната активност и ще лишим хората от възможността от 17 кандидати да избират най-добрите. Това е едно неудачно и глупаво решение”. Сподели:", "date": "2019.02.16", "title": "Красимир Каракачанов разкри кога подписваме договора за изтребителите"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B2%D0%B5%D0%B4%D0%B5-%D1%81%D1%80%D0%B5%D1%89%D0%B0-%D1%81-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8%D1%8F-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%B5%D0%B2%D1%80%D0%BE%D0%BF%D0%BE%D0%BB-news820140.html", "text": "Премиерът Бойко Борисов проведе среща с изпълнителния директор на Европол Катрин де Бол в Мюнхен. Двамата обсъдиха доброто сътрудничество между европейската служба за борба с престъпността и българските служби за сигурност. Във фокуса на разговора бяха борбата с тероризма, разкриването на организирани престъпни групи, както и киберпрестъпността. “България ще продължи да укрепва сътрудничеството си с Европол. Службата винаги е била надежден партньор на страната ни в борбата с миграционния натиск, с контрабандата на горива и цигари и при злоупотребата с разплащателни средства“, подчерта министър-председателят. Изпълнителният директор на европейската служба за борба с престъпността Катрин де Бол заяви, че високо оценява работата на българските служби за сигурност. Тя подчерта и че Европол винаги си сътрудничи отлично с тях. Министър-председателят Бойко Борисов и изпълнителният директор на Европол Катрин де Бол разговаряха в рамките на Мюнхенската конференция по сигурността. Сподели:", "date": "2019.02.16", "title": "ПЪРВО В ПИК: Премиерът Борисов проведе среща с изпълнителния директор на Европол"}
{"url": "https://pik.bg/%D0%B2%D0%BC%D1%80%D0%BE-%D0%BF%D0%BE%D1%80%D0%B5%D0%B4%D0%BD%D0%B8%D1%82%D0%B5-%D1%86%D0%B8%D0%B3%D0%B0%D0%BD%D1%81%D0%BA%D0%B8-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D1%87%D0%B5-%D0%B8%D0%BC%D0%B0-%D1%81%D0%BF%D0%B5%D1%88%D0%BD%D0%B0-%D0%BD%D1%83%D0%B6%D0%B4%D0%B0-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%BA%D0%BE%D0%BD%D1%86%D0%B5%D0%BF%D1%86%D0%B8%D1%8F-%D0%BF-news820132.html", "text": "Случаите от последните дни на циганска престъпност срещу медици и обикновени хора в малките населени места са поредните примери, които показват, че има спешна нужда от концепция на държавата за справяне с проблема. Затова и ВМРО – Българско национално движение призовава заинтересованите и служебно ангажирани лица за действия в спешен порядък. Вчера вечерта евродепутатът и заместник-председател на ВМРО Ангел Джамбазки написа в своята Фейсбук страница гневен текст по повод поредния случай на циганско нападение в покрайнините на град Враца. Отново нападнат човек, у дома си. Джамбазки казва: Отвратително. Гнусно. Нагло. Вчера във Фейсбук страницата си споменах за поредния епизод на циганската престъпност, при която циганин нападна медик в Нова Загора. Днес виждаме поредния епизод от наглата сага във филма „Циганският въпрос“. Мерките, предложени преди повече от седмица вицепремиера Красимир Каракачанов, са широко дискутирани и от политиците, и в обществото. Много граждани и организации писаха на Каракачанов с предложения за допълнения към т.нар. Концепция за промени в политиката за интеграция на циганския (ромския) етнос в Република България. Документът е предоставен и на ресорните министри. След като те внесат своите предложения, предстои Концепцията да бъде поставена за обсъждане и приемане от Министерския съвет. За осъществяване на мерките, които са залегнали в стратегията, вицепремиерът Красимир Каракачанов ще поиска законодателни промени - въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушения. Ще предложи на депутатите също да бъде разширен обхватът на неизбежната отбрана, както и създаването на доброволни отряди по места. Като конкретни стъпки по превенция на престъпността в стратегията на ВМРО е записано: • Повишаване на контрола на изкупуването на метали и др. суровини с неизяснен произход. • Проследяване на процесите на радикализация, вкл. религиозна, и други външни влияния, застрашаващи националната сигурност със специален фокус гетата. • Мерки за преустановяване на саморазправата при инциденти, вкл. превантивни кампании за създаване на навици сред циганското (ромското) население да се търсят правоохранителните органи (полиция) при възникване на инциденти. • Разграждане на клановите структури и намаляване на влиянието на главатарите им върху процесите в гетата – икономически, социални, криминални, политически и пр. • Стриктно прилагане на действащите санкционните механизми по отношение на продажбите на деца, телефонните измами, джебчийските кражби, просията и други престъпения, вкл. механизмите за установяване на произхода на средствата за придобиване на големи недвижими имоти и друго имущество от лица, без декларирани доходи. • Приобщаване на почтени и образовани лица от циганската (ромската) общност към дейността по опазване на обществения ред. Ето защо държавата ни има спешна нужда от т.нар. Концепция за промени в политиката за интеграция на циганския (ромския) етнос в Република България. Ние от ВМРО няма да спрем да настояваме за нея, защото тези престъпления, които станаха ежедневие трябва да спрат. Сподели:", "date": "2019.02.16", "title": "ВМРО: Поредните цигански посегателства показват, че има спешна нужда от държавна концепция по проблема"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BB%D1%83%D0%BA%D0%BE%D0%B2%D0%BC%D0%B0%D1%80%D1%88-%D1%81%D0%B5%D0%B5-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D1%81%D0%BE%D1%84%D0%B8%D1%8F---%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%BF%D1%80%D0%B0%D0%B2%D1%8F%D1%82-%D0%BC%D0%B0%D1%81-news820088.html", "text": "Организатор на \"Луковмарш\" е \"Български Национален съюз - Еделвайс\". Традиционно, за да се присъединят към Луковмарш в София, идват националисти от други европейски страни, но и те липсват тази година. СДВР предприема всички мерки, за да не се стигне до напрежение или сблъсъци по улиците на София, каквито предвид малкия брой на участиците към момента няма. Към 17,30 ч. все пак се събраха близо 200 души, които бяха стройно организирани в редици от председателя на съюза.  Последваха речи на националистически организации от Чехия и Германия, а към 18,15 ч. шествието потегли по бул. Витошка. Така нареченият \"Луковмарш\", който предизвиква остри реакции не само на български политици и граждани, но и на чуждите посолства, се провежда за 18-и път в София и тази година. Особено рязко реагира посолството на Израел, тъй като подобни демонстрации се смятат за проводник на фашистките идеи, а маршът на млади хора с факли в ръце напомня за Кристалната нощ в Хитлеристка Германия, когато на погром са подложени еврейските магазини, а след нея започват изселването и гонението на евреите. В началото на събитието, което бе обявено за 17 ч., на място присъстваха по-малко от 100 души, повечето непълнолетни, както установи и водещата Ива Николова. Пред камерата ни говорителят на марша, заяви, че са се събрали да уважат паметта на един български генерал и нямат никакви фашистки идеи, както пропагандирали медиите. По-младите участници обаче видно не бяха наясно с историческите факти около ген. Луков и организаторите им забраниха да говорят пред камерата ни. Възпоменателното траурно факелно шествие се провежда от 2003 г. през февруари в София в памет на ген. Христо Луков, смятан за много спорна фигура в българската история, тъй като е бил лидер на силно повлияния от националсоциализма и фашизма Съюз на българските национални легиони и е поддържал близки връзки с националсоциалистическия режим на Третия райх . Точно по тази причина различни неправителствени организации и общности сочат \"Луковмарш\" като неонацистка проява. Столичната община неуспешно се опитва да забрани провеждането на шествието, но организаторите обжалват заповедта пред Административния съд, а местната власт е принудена да я преразгледа. Тази година кметът на София Йорданка Фандъкова отново забрани \"Луковмарш\", а външно министерство излезе с остра позиция срещу провеждането му. Искаме да изкажем нашата почит към генерал Луков, който е възродил българската армия, като е дал целия си живот за България. По повод твърденията, че е помагал на нацистите, говорителят заяви, че няма такива доказателства. Той допълни, че почитат и други генерали, а по повод униформите заяви, че те са на Български национален съюз, допълни Звездомир Андронов, който е лидер на движението и подчерта, че отдавна Боян Расате не е в техните редици. \"Нашата голяма болка, е че изчезваме. Не ни интересува с кой ни свързват, нашата борба е свързана с бъдещето, а не с миналото\", заяви Андронов. На въпрос колко души очакват да се съберат, организаторът заяви, че по първоначални данни трябва да са около 1000 души, но до старта в 17 нямаше и 100 човека. Сподели:", "date": "2019.02.16", "title": "ИЗВЪНРЕДНО В ПИК TV: \"Луковмарш\" сее напрежение по улиците на София - непълнолетни правят масовка на вялото събитие (СНИМКИ/ОБНОВЕНА)"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D0%BE%D1%82-%D1%81%D0%B0%D1%89-%D0%BF%D0%BE%D0%B2%D0%B5%D1%87%D0%B5-%D1%83%D1%81%D0%B8%D0%BB%D0%B8%D1%8F-%D0%B2-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D0%B0%D1%88%D0%BE%D0%B3%D0%B8-news820098.html", "text": "Турският президент Реджеп Ердоган призова Съединените щати да положат повече усилия в разследването на убийството на саудитския журналист Джамал Хашоги, съобщава „Франс Прес”, цитирана от БНР. Според Ердоган ,казусът не трябва да остава на заден план заради отношенията между Вашингтон и Риад. „ЦРУ не влага пълния си капацитет по този казус – изригна Ердоган. - Имаме сериозни очаквания спрямо Съединените щати по разследването. Те трябва да се ангажират. Да не се разграничават от един експерт и журналист като Джамал Хашоги заради двустранните отношения със Саудитска Арабия“. Журналистът Джамал Хашоги изчезна при неясни обстоятелства в саудитското посолство в Истанбул на 2 октомври миналата година, което предизвика остра международна реакция. Според ЦРУ, убийството му е поръчано от кралското семейство в Риад. Оттам обаче категорично отхвърлят каквото и да е участие. Сподели:", "date": "2019.02.16", "title": "Президентът на Турция поиска от САЩ повече усилия в разследването на убийството на Хашоги"}
{"url": "https://pik.bg/%D1%80%D0%B5%D0%BB%D0%B8%D0%B3%D0%B8%D0%BE%D0%B7%D0%BD%D0%B0-%D0%B2%D0%BE%D0%B9%D0%BD%D0%B0-%D0%BC%D0%B0%D1%81%D0%BE%D0%B2%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%BD%D0%B8%D0%B3%D0%B5%D1%80%D0%B8%D1%8F-news820126.html", "text": "Телата на 66 души, включително деца и жени, бяха открити в район на североизточна Нигерия, известен с етническо и религиозно противопоставяне. Телата са открити в 8 села на щата Кадуна на 40 км югоизточно от едноименната щатска столица. Сред жертвите са 22 деца и 12 жени. Четирима жители са спасени при намесата на силите за сигурност и в момента получават медицинска помощ. Вече са извършени арести на заподозрени лица, но властите призоват местните общности и техните лидери да не прибягват до отмъщения. Самият щат Кадуна често е арена на кървави стълкновения и на етническа и религиозна основа. Майсама Дишо, който е лидер на местната християнска общност, заяви, че кървавото престъпление в района на Кужури е извършено от племето фулани, изповядващи исляма. Християните са мнозинство в Кужури. Сподели:", "date": "2019.02.16", "title": "РЕЛИГИОЗНА ВОЙНА: Масово убийство в Нигерия"}
{"url": "https://pik.bg/%D0%BD%D0%B0-%D1%82%D1%8A%D0%BC%D0%BD%D0%BE-%D1%81%D0%BF%D1%80%D1%8F%D1%85%D0%B0-%D1%82%D0%BE%D0%BA%D0%B0-%D0%B2-%D1%86%D1%8F%D0%BB-%D1%81%D1%83%D0%B4%D0%B0%D0%BD-news820099.html", "text": "Суданското министерство на електрификацията обяви спирането на тока в цялата страна, предаде Al Arabiya, цитирана от БГНЕС и БТВ. Техниците и инженерите възстановяват системата. Това е четвъртото за последните две години спирането на тока в цялата страна. Иначе Судан и Египет реализират съвместен проект за създаването на единна енергомрежа с мощност от 300 МВт. Сподели:", "date": "2019.02.16", "title": "На тъмно: Спряха тока в цял Судан"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D0%B4%D1%80%D1%8A%D1%81%D1%82%D0%B8-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5---%D1%82%D0%B0%D0%BF%D0%B0%D1%82%D0%B0-%D0%B5-%D0%BE%D0%B3%D1%80%D0%BE%D0%BC%D0%BD%D0%B0-%D0%BD%D0%B0-%D0%BE%D1%80%D0%BB%D0%BE%D0%B2-%D0%BC%D0%BE%D1%81%D1%82-news820201.html", "text": "Огромно задръстване се е образувало на \"Цариградско шосе\" посока \"Орлов мост\". Тапата е предизвикана от катастрофа в района на бившия Полиграфически комбинат, заради която придвижването се извършва трудно и колите едва пъплят. За момента няма данни за жертви и сериозно пострадали, предаде репортер на ПИК. Колоната от коли обаче сериозна и затова бъдете внимателни със скоростта в този район. ОЧАКВАЙТЕ ПОДРОБНОСТИ В ПИК! Сподели:", "date": "2019.02.16", "title": "ПЪРВО В ПИК TV: Катастрофа задръсти \"Цариградско шосе\" - тапата е огромна на \"Орлов мост\""}
{"url": "https://pik.bg/%D0%B4%D0%B0%D0%BD%D0%B0%D0%B8%D0%BB-%D0%BA%D0%B8%D1%80%D0%B8%D0%BB%D0%BE%D0%B2-%D1%82%D0%B5%D0%BC%D0%B0%D1%82%D0%B0-%D1%81-%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D0%BA%D0%BE%D0%B4%D0%B5%D0%BA%D1%81-%D0%B5%D1%81%D0%BA%D0%B0%D0%BB%D0%B8%D1%80%D0%B0-%D0%BF%D0%BE%D0%B4-%D0%B4%D0%B0%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-news820122.html", "text": "Темата с Изборния кодекс ескалира под давление на опозицията. Това каза председателят на правната комисия и депутат от ГЕРБ Данаил Кирилов в предаването „Денят започва“ по БНТ. Работата по Изборния кодекс започна в началото на декември, така че отворихме прозорец от повече от два месеца, за да може всички заинтересувани да изразят становище и да има време за обсъждания и дебати, обясни Кирилов. „Не си спомням случай, в който Изборния кодекс или друг парламентарен кодекс да не е изисквал повече парламентарно време. Очевидно е, че темата ескалира под давление на опозицията, очевидно това съответства на техните планове за дестабилизация и създаване на напрежение непосредствено преди изборния процес“, заяви той. По въпроса за ветото на президента върху промените, Кирилов коментира, че това е инструмент, който е предвиден в Конституцията, за да има законодателят възможност за самостоятелна ревизия. „Смятам, че най-вероятно дотогава заявленията на омбудсмана да сезира Конституционния съд ще бъдат осъществени, така че ще обсъждаме. Няма основания да се твърди, че общественият интерес е засегнат по един или друг начин. Направихме невъзможното за машинното гласуване“, добави той. Не бива преференцията да се бърка с мажоритарното гласуване. Трябва да намерим точния баланс между индивидуалните предпочитания и преференциалната система, коментира още председателят на правната комисия. „Предстоят два вида избори - европейските с мандат с най-висока цена - например 100 000 гласа и местните, където ще избираме общински съветници и кметове в най-малките общини. Там преференция от десет гласа пренарежда листата. Искането на ДПС за агитация на майчин език е основателно. В политическия живот на България това обаче е едно сериозно предубеждение и няма как да се постигне консенсус по този въпрос“, допълни Кирилов. Той коментира и готвените промени в Закона за съдебната власт и това дали може да бъде наложен импийчмънт на главния прокурор. „Коментираме режима за предсрочно прекратяване пълномощията на тримата големи в съдебната власт, надявам се обсъжданията да започнат скоро, след Изборния кодекс“, посочи Кирилов. Сподели:", "date": "2019.02.16", "title": "Данаил Кирилов: Темата с Изборния кодекс ескалира под давление на опозицията"}
{"url": "https://pik.bg/%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B8%D1%8F%D1%82-%D0%B2%D0%BB%D0%B0%D0%BA-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F%D1%82-%D0%B2-%D1%85%D0%B8%D1%82%D1%80%D0%B8%D0%BD%D0%BE-%D1%81%D0%B0-%D0%BD%D0%B0-%D0%B5%D0%B4%D0%B8%D0%BD-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-news820154.html", "text": "Дерайлиралият тази сутрин на гарата в Пловдив товарен влак с вагони с пропан-бутан е на фирма \"Булмаркет\" – собственик и на катастрофиралия влак на гара Хитрино, съобщи БТВ. Както е известно, инцидентът става сутринта в 04:16 часа., когато товарна композиция с пропан-бутан, идваща от Сърбия, дерайлира на втори коловоз. „С нормална скорост са се движели машинистите, при ограничение 40 км/ч. влизат с 35 км/ч. Дерайлирали са 2 локомотива и 3 вагона”, разясни Петър Ганев, управител на „Булмаркет”. По думите му първоначалният оглед показал проблем със стрелката. Веднага след инцидента контактната мрежа е изключена от напрежението, много от влаковете закъсняват. Вагоните с пропан-бутана бяха изтеглени. Започна акция по изправяне на дерайлиралите локомотиви. Сподели:", "date": "2019.02.16", "title": "Дерайлиралият влак в Пловдив и катастрофиралият в Хитрино са на един собственик"}
{"url": "https://pik.bg/%D0%B2-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BE%D1%87%D0%B8%D1%82%D0%B5-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D0%BD-%D0%BE%D1%82-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%BD%D0%B5%D0%B3%D0%BE-news820143.html", "text": "Спецсъдът предстои да гледа мярката за неотклонение на Димитър Желязков – Очите. Половин година след ареста Турция ни върна Митьо Очите. Той кацна на летище София късно снощи с полет от Истанбул в 20.50 часа със закъснение. Кадри от пристигането му показа ексклузивно ПИК в уникално видео (ВИЖТЕ В ОЩЕ ПО ТЕМАТА). В момента той се намира в следствения арест и чака мярката за неотклонение. Очите бил настанен на последния ред в самолета, с белезници и заобиколен от цивилни охранители, съобщава Би Ти Ви. Желязков изразил учудване за задочните обвинения срещу него. \"Ще се видим в съда\", казва той. \"Ай стига с тоя телефон\", намесил се изнервен охранител, за да не бъде сниман арестантът, тъй като това е заявил като свое право. Очите беше арестуван в Истанбул в компанията на бившия депутат от ДПС Несрин Узун и бившия общински съветник от Бургас Бенчо Бенчев. У нас Желязков е задочно обвинен за лидер на престъпна група за рекет и трафик на наркотици, а прокуратурата настоява той да остане за постоянно в ареста. При акция в Бургас бяха задържани няколко души, които са част, според прокуратурата, от тази група за рекет и наркоразпространение. Част от тези хора бяха свързани с погребалния бизнес от района на Бургас. Само Димитър Желязков липсваше в този момент. Той е открит в Истанбул няколко дни по-късно в компанията на Бенчо Бенчев и Несрин Узун. Остана загадка защо е бил там. Сподели:", "date": "2019.02.16", "title": "В САМОЛЕТА: Очите изненадан от обвиненията срещу него"}
{"url": "https://pik.bg/%D0%BA%D0%BD%D0%B8%D0%B6%D0%BD%D0%BE%D1%82%D0%BE-%D0%B1%D0%B8%D0%B6%D1%83-%D0%BC%D0%B8%D0%BB%D0%B5%D0%BD%D0%B8%D1%83%D0%BC-%D0%BD%D0%B0-%D1%88%D0%B8%D1%88%D0%BC%D0%B0%D0%BD-18-%D1%81%D1%82%D0%B0%D0%BD%D0%B0-%D0%BB%D1%8E%D0%B1%D0%B8%D0%BC-%D0%B0%D0%B4%D1%80%D0%B5%D1%81-%D0%BD%D0%B0-%D0%B1%D0%B8%D0%B1%D0%BB%D0%B8%D0%BE%D0%BC%D0%B0%D0%BD%D0%B8%D1%82%D0%B5-%D0%B2%D0%B8%D0%B6%D1%82%D0%B5-%D0%B1%D0%B5%D1%81%D1%82%D1%81%D0%B5%D0%BB%D1%8A%D1%80%D0%B8%D1%82%D0%B5-%D0%BA-news820133.html", "text": "Най-новото книжно бижу на София - само за два дни се превърна в любим адрес на библиоманите в столицата. Малката книжарничка на големите книги работи без почивен ден на артистичната улица , зад опашката на Коня. Сгушена е между две елитни столични училища. Лично министърът на културата Боил Банов ряза лентата на официалната церемония в четвъртък и пожела попътен вятър на \"Милениум\". Част от премиерните заглавия, сред които стихосбирката на Недялко Йорданов , вече са изчерпани. Чакат се спешни допечатки. Подчертан е интересът към двата тома с уникалната биография на Днес на тезгяха пресен-пресен излиза криминалният бестселър , заел челните места по продажби в САЩ и Великобритания през есента. Ценителите на добрия трилър трябва да побързат и да се сдобият с първите бройки на интригуващото четиво. Във вторник, 19 февруари, годишнината от обесването на Апостола, книжарницата предлага сензационния труд на известния историк Веселин Игнатов на половин цена. Подобна инициатива ще има и на 3 март, когато десетки патриотични и исторически заглавия ще се продават с 50% отстъпка. Сподели:", "date": "2019.02.16", "title": "Книжното бижу \"Милениум\" на \"Шишман\" 18 стана любим адрес на библиоманите. Вижте бестселърите, които се предлагат с отстъпки"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%88%D0%BE%D0%BA-%D0%B7%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%B8%D1%87%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news820188.html", "text": "Черно море победи ЦСКА с 2:0 в среща от 21-ия кръг на Първа лига. Новият наставник на \"армейците\" Любослав Пенев остави Мауридес извън групата за двубоя. , колективна грешка в отбраната на гостите във въпросната ситуация. Малко положения пред вратите и здрава битка между двата тима през първия половин час на мача. Соу в 35-ата минута пък нямаше късмет пред гола. , след като беше най-съобразителен при разбъркване в наказателното поле на \"червените\". Останаха съмнения, че секунди преди това неправилно бе отсъден фаул на Евандро, а след последвалото центриране Василев намери мрежата. Също така \"армейците\" може да имат претенции и за неотсъдена засада непосредствено преди гола. Дискусионни положения. Васил Панайотов от домакините получи червен картон в 80-ата минута, а гостите не се възползваха от численото си преимущество и срещата завърши при резултат 2:0. \"Червените\" са втори в класирането на шампионата към момента като изостават със 7 точки от Лудогорец. \"Моряците\" се намират на шестото място в таблицата с актив от 34 пункта. В следващия кръг ЦСКА ще е домакин на Ботев Враца, а Черно море ще гостува на Славия. 25. Дюлгеров, 2. Панов, 4. Генев, 70. Димов, 41. Кононго, 38. Ндонгала, 71. Панайотов, 16. Витанов, 90. Минчев, 21. Илиев, 10. Василев Треньор: Илиан Илиев 30. Черниаскус, 2. Атанасов, 4. Чорбаджийски, 5. Бодуров, 6. Пинто, 8. Джеси, 15. Малинов, 16. Бикел, 17. Енрике, 20. Тиаго, 22 Соу Треньор: Любослав Пенев Сподели:", "date": "2019.02.16", "title": "ИЗВЪНРЕДНО: Шок за \"червените\" на \"Тича\" (ОБНОВЕНА)"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B0-%D1%81%D0%B5-%D0%BE%D0%BA%D0%B0%D0%B7%D0%B0-%D0%B5%D1%80%D0%BE%D1%82%D0%B8%D1%87%D0%BD%D0%B0-%D0%B7%D0%B2%D0%B5%D0%B7%D0%B4%D0%B0-news820100.html", "text": "Британската военнослужеща Бриони Мъри се оказала моделка на еротични фотосесии и клипове, разкри в. The Sun. В интернет бяха открити клипове, в които тя прави стриптийз, а също снимка, където тя позира по бельо и топлес. На една от снимките тя е показана с вратовръзка на полка. 26-годишната жена е регистрирана в множество тематични ресурси. Там тя фигурира с псевдонима Briony M и твърди, че постоянно се е снимала от 2013 година. Колегите й от армията бяха шокирани от находката. Някои от тях бяха възмутени, че престижното военно поделение като тяхното наема подобни лица. Според командването всички снимки и записи са направени, преди Мъри да постъпи в армията. „Тя е добър войник, това е важното”, заяви източник, близък до командването. Той отбеляза, че всеки има право на своя история и минало. Сподели:", "date": "2019.02.16", "title": "ГОРЕЩО: Британска военнослужеща се оказа еротична звезда"}
{"url": "https://pik.bg/%D0%B1%D0%B5%D1%80%D0%B1%D0%B0-%D0%B4%D0%B0%D0%B2%D0%B0-%D1%81%D1%8A%D0%B2%D0%B5%D1%82%D0%B8-%D0%BD%D0%B0-%D0%BB%D1%8E%D0%B1%D0%B8%D0%BC%D0%B8%D1%8F-%D1%81%D0%B8-%D0%BA%D0%BB%D1%83%D0%B1-news820051.html", "text": "Българският нападател Димитър Бербатов отново влезе в ролята на съветник на бившия си клуб Манчестър Юнайтед. Родният футболист коментира осминафиналния сблъсък в Шампионската лига между „червените дяволи” и Пари Сен Жермен, който бе спечелен от парижани с 2:0 на „Олд Трафорд”. Според Бербатов, който проведе зимна подготовка с тима на Берое, в Юнайтед трябва да направят всичко възможно, за да привлекат в редиците си Марко Верати от тима на ПСЖ. Нападателят вярва, че именно той е бил ключовата фигура при успеха за гостите. „Марко Верати бе наистина впечатляващ в центъра на терена. Това, което харесвам в него е, че той винаги мисли за нападението, но ако това не е възможно, той просто задържа топката, диктува темпото и почти приспива противника”, коментира Бербатов. „Той е невероятен талант. Напомня ми на Шави и Иниеста. Верати би паснал идеално до Матич в полузащитата на Юнайтед. БИ позволил на сърбина да върши черната работа на терена, докато той контролира мача. Не ми се вярва обаче от ПСЖ да го продадат”, каза още Димитър Бербатов. Сподели:", "date": "2019.02.16", "title": "Берба дава съвети на любимия си клуб"}
{"url": "https://pik.bg/%D1%84%D0%B5%D0%B2%D1%80%D1%83%D0%B0%D1%80%D1%81%D0%BA%D0%B0-%D0%BF%D1%80%D0%BE%D0%BB%D0%B5%D1%82-%D1%81%D0%BB%D1%8A%D0%BD%D1%86%D0%B5%D1%82%D0%BE-%D1%89%D0%B5-%D0%BD%D0%B8-%D0%B3%D1%80%D0%B5%D0%B5-%D0%BE%D0%B1%D0%B8%D0%BB%D0%BD%D0%BE-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D0%BA%D0%BE%D1%87%D0%B0%D1%82-%D0%B4%D0%BE-10-%D0%B3%D1%80%D0%B0%D0%B4%D1%83%D1%81%D0%B0-news820076.html", "text": "Февруарската пролет продължава с пълна пара и днес. Щ Националния институт по метеорология и хидрология е преобладава слънчево време. По-значителна ниска слоеста облачност ще се задържи над източните райони от страната, но по-късно през деня и там ще се разкъса и намалее. Ще духа слаб западен, в Източна България – до умерен северозападен вятър. Такава е прогнозата на . Дневните температури ще се повишат и максималните ще са между 5° и 10°. Над Черноморието облачността ще е значителна - ниска слоеста, но ще е без валежи. След обяд облачността ще се разкъсва и намалява. Ще духа умерен вятър от запад-северозапад, който до края на деня ще стихне. Максимални температури - между 6° и 8°. Температурата на морската вода е 6 -7°. Вълнението на морето ще е 2-3 бала. До сутринта над планините облачността все още ще е значителна и на отделни места ще прехвърча сняг. През деня облачността ще намалее до предимно слънчево време. Ще духа умерен, по високите и открити части – до силен североизточен вятър. Максималната температура на височина 1200 метра ще е около 2°, на 2000 метра – около минус 4°. В неделя и понеделник ще бъде предимно слънчево. Ще духа слаб северозападен вятър. Минималните температури ще са най-често около нулата, дневните - ще се повишават още и в понеделник максималните ще са между 10° и 15°. Във вторник от изток-североизток, за кратко, ще проникне малко по-студен въздух. Ще има временни увеличения на облачността, без валежи. Сподели:", "date": "2019.02.16", "title": "ФЕВРУАРСКА ПРОЛЕТ: Слънцето ще ни грее обилно, температурите ще скочат до 10 градуса"}
{"url": "https://pik.bg/%D0%BC%D0%BD%D0%BE%D0%B3%D0%BE-%D0%BF%D0%B8%D1%8F%D0%BD%D0%B0-%D0%BC%D0%BE%D0%BC%D0%B0-%D0%BF%D0%BE%D0%B4%D0%BA%D0%B0%D1%80%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%BB%D0%B5%D0%B4-%D0%BE%D0%B1%D0%B8%D0%BB%D0%BD%D0%B0-%D0%BF%D0%BE%D1%87%D0%B5%D1%80%D0%BF%D0%BA%D0%B0-%D0%B7%D0%B0-%D1%82%D1%80%D0%B8%D1%84%D0%BE%D0%BD-%D0%B7%D0%B0%D1%80%D0%B5%D0%B7%D0%B0%D0%BD-news819942.html", "text": "Четирима нарушители на пътя в Пловдив и областта се озоваха в полицейския арест през последното денонощие. Около 13:00 часа на 14 февруари в районното управление в Първомай бил задържан 32-годишен водач на лек автомобил БМВ, който бил употребил наркотици. В първия час на 15 февруари там попаднал и 67-годишен мъж, седнал зад волана на лек автомобил \"Мерцедес“ под въздействие на алкохол над 1,4 промила. По същото време в Първо РУ в Пловдив била отведена 28-годишна жена, която на \"Коматевско шосе\" управлявала лек автомобил \"Форд“ с над 1,9 промила. Пиян, с над 1,2 промила, бил и 43-годишен водач на лек автомобил \"Опел“, засечен от служителите на реда в Асеновград. По случаите са образувани бързи производства. Сподели:", "date": "2019.02.16", "title": "Много пияна мома подкара колата след обилна почерпка за Трифон Зарезан"}
{"url": "https://pik.bg/%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%BC%D0%B5-%D0%B1%D0%B8%D0%BB%D0%B8-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81-%D0%B4%D0%BF%D1%81-%D0%BE%D1%82-%D1%82%D0%B5%D1%80%D0%B5%D0%BD%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B2%D0%B0-%D1%82%D0%BE%D0%B7%D0%B8-%D0%BA%D0%BE%D0%B9%D1%82%D0%BE-%D1%89%D0%B5-%D0%B7%D0%B0%D0%B3%D1%83%D0%B1-news820124.html", "text": "През 2015 година е имало опити за намеса в изборите в България и за саботирането им. Това заяви вицепрезидентът Томислав Дончев пред сутрешния блок на БТВ. „Става дума за поредица от злонамерени атаки в сайтове – разясни Томислав Дончев. - Не мога обаче да съм категоричен кой стои зад тези атаки. Аз съм човек, който работи с документи и доказателства и не бих споделял хипотези. Не мога да кажа кой стои зад тези атака. Без да искам да създавам смут, мога да кажа че стопроцентова защита от такива атаки няма. Не искам обаче да звуча в стил: „Ела вълчо, изяж ме”. Мога да кажа, че в момента сме много по-подготвени”. Вицепремиерът не потвърди, но и не отрече информациите за предстояща визита на руския премиер Дмитрий Медведев в България. Томислав Дончев взе отношение и по въпроса с промените в изборния кодекс. „Победата в едни избори зависи от участието с качествени, стойностни кандидати – каза той. - Начинът на разсъждение, че резултатът от изборите зависи от организацията е вреден. Знаете кой обичайно се оплаква от странични неща – че теренът не му бил добър или съдията - този, който ще загуби. Преференциалният елемент не само връщаше интригата, но и усещането у хората, че те решават, а не партийните централи. Това е мое лично мнение. Ако обръщаме внимание на технологията обаче, спорът е отколешен. Обвиненията в тайна коалиция на ГЕРБ с ДПС издават едно напрежение у опонентите ни. Никога не сме били коалиция с тях. По някои теми обаче сме получавали подкрепа и никога не сме го отричали. Това обаче не означава, че може да се говори за коалиции”. Вицепремиерът коментира и интеграцията на ромите. „Трябва да се разделят нещата – категоричен бе той. - Преди да се говори за технически мерки, имаме нужда от друг съществен фундамент. Политика на инат не може да се прави, а сега изглежда че нещата идват от Европа, защото така са ни казали. Каквито и технически мерки по отношението на интеграцията да се вземат, те не могат да се случват в режим на това, че едни имат различни права и задължения пред други. Проблемът е, че обществото вижда, че някой имат по-различни права от други. В законите не е разрешено някои да могат да отнемат имущество, да бият полицаи. Трябва да се проведе обществен дебат по въпроса. Няма как само с говорене между политиците да се създаде обществен фундамент. Когато човек се купува автомобил, той обмисля нещата седмици и месеци. Не е лесно за седмица в този случай да се променя една концепция. Има мерки, които вече са взети, които наистина звучат добре. Има удачни мерки, като тези в областта на образованието. Тук държавата трябва да е безкомпромисна. Не може да се прави компромис с някой, който не пуска децата си в училище. Образованието е на първо, второ и трето място. След това идва останало. Разработване конкретни технически мерки. Сподели:", "date": "2019.02.16", "title": "Томислав Дончев: Никога не сме били коалиция с ДПС. От \"терена\" се оплаква този, който ще загуби"}
{"url": "https://pik.bg/%D0%B5%D0%B2%D1%80%D0%B5%D0%B8%D0%BD-%D1%84%D0%B0%D1%88%D0%B8%D1%81%D1%82-%D0%BE%D1%82-%D1%80%D1%83%D1%81%D0%B8%D1%8F-%D0%B3%D0%BE%D1%82%D0%B2%D0%B5%D0%BB-%D0%BF%D1%80%D0%B5%D0%B2%D1%80%D0%B0%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news819974.html", "text": "Руският гражданин Денис Никитин (Денис Капустин), който живее постоянно в Германия, е подготвял преврат, пише хамбургското сп. \"Шпигел\". Според разследване на трима журналисти от изданието мъжът е поддържал тесни връзки с неонацистки организации във Федералната република от години. Той е превеждал значителни суми на крайнодесни групировки, а средствата са били предназначени за финансиране на Деня Х. На неназована дата е трябвало да бъде извършена насилствена смяна на властта. \"Случаят на Никитин (Капустин) е разследван от Федералната служба за защита на конституцията (БНД)\", посочва още германската медия. Към разследването на предполагаемия опит за преврат са привлечени и съответните органи в Швейцария. Голяма част от парите за Деня Х са били превеждани през банки в Конфедерацията с помощта на местна крайнодясна партия. За руския гражданин информацията е оскъдна. Според едни данни той е на 30, а според други – на 34. Мъжът е състезател по свободен бой и от 2008 г. поддържа сайт за търговия с дрехи Weiss Reich (\"Бял Райх\"), от чиято печалба са били попълвани касите на екстремистите. Той също е бил разследван от полицията и прокуратура в Германия за рекет, производство и търговия на наркотици, хулиганство и други закононарушения. Руснакът е пристигнал през 2001 г. в Германия с родителите си. Семейството е получило право да живее във Федералната република като наследник на репресирани от нацистите евреи. \"Как евреин е мутирал в неонацист е голяма мистерия\", пише \"Шпигел\". \"Авторите на обширния материал също не изключват и варианта в метаморфозата пръст да има  руското разузнаване\", пише още изданието, цитирано от \"Иносми\". Сподели:", "date": "2019.02.16", "title": "Евреин фашист от Русия готвел преврат в Германия"}
{"url": "https://pik.bg/%D1%81%D0%B3%D0%B0%D1%89%D0%B8%D1%85%D0%B0-%D0%B3%D0%BE%D1%80%D1%81%D0%BA%D0%B8-%D0%B4%D0%B0-%D1%81%D0%B5%D1%87%D0%B5-%D0%BD%D0%B0%D1%80%D0%B5%D0%B4-%D0%B2-%D0%B3%D0%BE%D1%80%D0%B0%D1%82%D0%B0-%D0%BD%D0%B0%D0%B4-%D0%B1%D0%BE%D1%80%D0%BE%D0%B2%D0%B5%D1%86-news819953.html", "text": "Горски стражар е задържан за незаконна сеч в землището на село Радуил. Около 16:30 часа на 14 февруари в полицейския участък в курорта Боровец е постъпил сигнал за установена незаконна сеч в землището на селото. Изпратените на място полицейски служители установили на поляната 4 кубика нацепени дърва за огрев и 3 кубика нарязани трупи без контролна горска марка и документ за произход. След незабавно предприети издирвателни действия е установен и задържан извършителят - 56-годишен горски стражар. Незаконно добитата дървесина е иззета по надлежния ред, каза още от полицията. Срещу извършителя е образувано бързо производство за престъпление по чл. 235, ал.1 от НК. Уведомена е районната прокуратура в Самоков. Сподели:", "date": "2019.02.16", "title": "Сгащиха горски да сече наред в гората над Боровец"}
{"url": "https://pik.bg/%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B5-%D1%82%D0%B0%D0%BA%D0%B0-%D0%B1%D0%B0%D0%B3%D0%B5%D1%80-%D1%80%D0%B0%D0%B7%D0%B1%D0%B8-%D0%B5%D0%B4%D0%BD%D0%B0-%D0%BE%D1%82-%D0%BC%D0%B0%D0%BB%D0%BA%D0%BE%D1%82%D0%BE-%D0%BE%D1%81%D1%82%D0%B0%D0%BD%D0%B0%D0%BB%D0%B8-%D0%B7%D0%B4%D1%80%D0%B0%D0%B2%D0%B8-%D1%83%D0%BB%D0%B8%D1%86%D0%B8-%D0%B2-%D0%B3%D1%80%D0%B0%D0%B4%D0%B0-%D1%81%D0%BD%D0%B8%D0%BC%D0%BA%D0%B8-news819901.html", "text": "Тежка строителна машина разби асфалта на една от малкото останали здрави улици във Варна. \"Няма кой да вдигне машината и тя си мина необезпокоявана по ул. \"Генерал Георги Попов\" и част от ул. \"Никола Козлев\"! Не стига, че цяла Варна е разкопана и няма откъде да се мине вече една година, ами тази частна фирма си пуска машините, където си иска да трошат асфалта и да блокирват 15 мин. движението\", пише до \"Петел\" възмутен гражданин, станал свитедел на безобразието. \"Поредното безобразие в застроена Варна. Предполагам пак никой няма да вземе мерки. Шофьорът каза, че в тесните улички нямало как да го натоварят и отива нашироко\", жали се още варненецът. Сподели:", "date": "2019.02.16", "title": "ВЪВ ВАРНА Е ТАКА: Багер разби една от малкото останали здрави улици в града (СНИМКИ)"}
{"url": "https://pik.bg/%D0%BF%D0%BE%D1%80%D0%B5%D0%B4%D0%B5%D0%BD-%D1%81%D0%BF%D0%B0%D0%B4-%D0%B2-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-news819924.html", "text": "Продажбите (регистрацията) на нови пътнически автомобили в Европейския съюз се понижиха през януари с 4,6% на годишна база след спад с 8,4% месец по-рано, отбелязвайки по този начин понижение за пети пореден месец. Въпреки това, в началото на годината бяха регистрирани 1 253 596 нови автомобила спрямо 1 195 665 точно преди година, като това е вторият техен най-голям брой за месец януари от 2009-а година насам. Поредното влошаване при регистрацията на нови автомобили е факт, след като в началото на есента на 2018-а година влезе в сила новия стандарт WTLP за отделяните вредни газови емисии. WLTP е съкращение от Worldwide Harmonized Light-Duty Vehicles Test Procedure и в превод това означава \"световно хармонизирана изпитателна процедура за леки и лекотоварни автомобили\", като описва новата изпитателна процедура, според която се установяват разходът на гориво и вредните емисии на новите автомобили, влязъл в сила от 1-ви септември 2018 година. Намаляването на продажби за пети пореден месец обаче е и поредно доказателство за слабостта на европейската икономика и в частност на автомобилната индустрия. Агенцията ACEA отбеляза, че е отчетен спад при регистрацията на нови автомобили в рамките на целия ЕС, включително и в петте водещи европейски автомобилни пазари. Особено силен спад отбелязаха продажбите новорегистрирани автомобили в Испания (понижение с 8,0%) и в Италия (със 7,5%) при по-умерено понижение във Великобритания (с 1,6%), Германия (с 1,4%) и Франция (с 1,1%). Според ACEA продажбите на нови автомобили в България също отбелязаха понижение през януари с 4,9% до 3 564 броя спрямо годината по-рано, когато бяха продадени 3 723 автомобили и след спад с цели 16,5% през декември, като това представлява намаляване на регистрацията на нови автомобили в нашата страна за четвърти пореден месец. Трябва да се има предвид, че продажбите на автомобили са оценявани като един от водещите показатели за състоянието на европейската икономика, но на този етап няма сигнали, че в скоро време ще бъде преодолян негативен ефект върху автомобилната индустрия на Стария континент от новите емисионни газови стандарти и от общото забавяне на европейската икономика. Солиден спад при продажбите на нови автомобили през януари отчете Nissan (спад с цели 26,1%), следваната от италианската автомобилна групировка FCA Group (понижение с 14,9%), Jaguar Land Rover Group (с 5,7%) и Toyota Group (с 5,4%). Продажбите на германския гигант Volkswagen Group се свиха с 6,5%, като поредни понижения имаше при почти всички автомобилни модели в т.ч. на марката Volkswagen (спад с 3,8%), Porshe (с цели 49,7%), Audi (със 17,3%) и Skoda (с 5,1%) при растеж на продажбите единствено на Seat (повишение със 7,6%). По-слабо понижение на продажбите отчитат от френската автомобилна групировка  PSA Group, произвеждаща марките Peugeot, Opel и Citroen (понижение с 1,9%) и от другата  френската автомобилна групировка Renault Group, произвеждаща марките Renault и Dacia (с едва 0,7%). Продажбите на автомобили на германската BMW Group се понижиха с 2,7% и а на Daimler, произвеждащ марката Mercedes, с 1,3 на сто. Спадът на продажбите на автомобили от Volkswagen AG е придружен и от слабо намаляване на общия пазарен дял на компанията през януари до 24,1% от 24,6% година по-рано, но въпреки това германският гигант запазва лидерската си позиция на автомобилния пазар. През януари 2019 година регистрацията на нови автомобили в Европейския съюз (ЕС) отбеляза понижение за пети пореден месец, продължавайки низходящия тренд, който стартира след влезлите в сила от миналия септември нови стандарти за отработените вредни газови емисии (т.нар. \"WLTP стандарт\"). Данните на Асоциацията на европейските автомобилостроители (ACEA) показаха пореден спад при продажбите на нови автомобили и в рамките на България в началото на настоящата година, предаде БНР. Сподели:", "date": "2019.02.16", "title": "Пореден спад в продажбата на автомобили"}
{"url": "https://pik.bg/%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D1%83-%D0%BD%D0%B0%D1%81-%D0%BF%D1%80%D0%B5%D0%B7-%D0%BC%D0%B0%D1%80%D1%82-news820032.html", "text": "В началото на март е планирано посещение на руския премиер Дмитрий Медведев в България, както и голям двустранен форум в сферата на туризма, съобщава в интервю Георги Минчев, председател на Българо-руската търговско-промишлена палата, пише БГНЕС. \"Поредната среща между двете страни е продължение на политиката на рестартиране на двустранните отношения между София и Москва след посещението на президента Румен Радев и премиера Бойко Борисов в Кремъл през май миналата година\", каза още той. Това ще бъде второ посещение на Дмитрий Медведев у нас. За пръв път той посети България през зимата на 2008 г., малко преди да бъде избран за президент на Русия. Тогава Медведев беше част от делегацията на президента Владимир Путин. До момента няма официално потвърждение на новината. Сподели:", "date": "2019.02.16", "title": "Медведев у нас през март?"}
{"url": "https://pik.bg/%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B5-%D0%B1%D0%B8%D0%BB%D0%BE-%D0%BE%D1%81%D1%83%D0%B5%D1%82%D0%B5%D0%BD%D0%BE-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-news820090.html", "text": "В Македония е било осуетено терористично нападение, планирано от привърженици на групировката \"Ислямска държава\", съобщи вътрешното министерство, цитирано от „Франс Прес” и „Ройтерс”, съобщи БТВ. След обмен на информация с партньорски държави за \"потенциални планове и намерения за извършване на терористична проява на територията\" на страната, вътрешното министерство е започнало операция по идентифициране на организаторите и потенциалните извършители, се казва в изявление на министерството. Полицията е претърсила помещения в редица населени места и е конфискувала предмети и устройства, които биха могли да се използват за нападение. Посолството на САЩ в Скопие издаде предупреждение към пътуващите в Македония американци за \"повишен риск от терористични нападения, вдъхновени от екстремистка идеология\". По-голямата част от двумилионното население на Македония са православни християни. Мюсюлманите са около 35% от населението. По официални данни към края на 2016 г. около 150 македонски граждани са се присъединили към ислямистите в Ирак и Сирия. Повечето от тях са вербувани сред албанското мюсюлманско малцинство, което съставлява около една четвърт от населението на страната. Сподели:", "date": "2019.02.16", "title": "В Македония е било осуетено терористично нападение"}
{"url": "https://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%B7%D0%B0%D1%80%D0%B0%D0%B7%D0%B0-%D1%82%D1%80%D1%8A%D0%B3%D0%BD%D0%B0-%D0%BE%D1%82-%D0%B2%D1%80%D0%B0%D1%86%D0%B0-news819908.html", "text": "Нова зараза, тръгнала от Враца, поваля наред в Северозападна България. През миналата седмица ескперти от регионалната здравна инспекция са установили случаи на шигелоза. Това е бактериална дизентерия, която протича с диария и попадане на кръв или слуз във фецеса. Сериозността варира от стомашен дискомфорт до дизентерия с крампи и треска. Вирусът е съпроводен с остра болка в корема и усещане за непълна дефекация, обясняват медиците. Според тях е възможно заразата да обхване и други области на страната. Най-добрата превенция е хигиената, казват специалистите. Те съветват често да слагаме ръцете си под водната струя на чешмата и старателно да мием плодовете и зеленчуците, които консумираме. Сподели:", "date": "2019.02.16", "title": "Страшна зараза тръгна от Враца"}
{"url": "https://pik.bg/%D0%BF%D0%BE%D1%87%D0%B8%D1%82-%D1%87%D0%B5%D1%81%D1%82%D0%B2%D0%B0%D0%BC%D0%B5-%D1%82%D1%80%D0%B8%D0%BC%D0%B0-%D0%BD%D0%B5%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B8-%D1%81%D0%B2%D0%B5%D1%82%D0%B8%D0%B8-%D0%B1%D0%B5%D0%B7-%D0%BA%D0%BE%D0%B8%D1%82%D0%BE-%D0%BD%D1%8F%D0%BC%D0%B0%D1%88%D0%B5-%D0%B4%D0%B0-%D0%B3%D0%BE-%D0%B8%D0%BC%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%B8%D0%B5%D1%82%D0%BE-news820074.html", "text": "- Св. мъченик Памфил бил голям аскет и много се трудил за преписването и поправянето на грешки в повредени от преписвачи Новозаветни текстове. Поправените копия св. Памфил преписвал и разпращал на тези, които пожелаели да ги имат, с което обърнал към Христа много езичници. С негов труд в Кесария била събрана обширна библиотека с духовни и исторически книги, която просъществувала няколко века и била гордостта на Църквата в Кесария. Тя съдържала и множество ръкописи на Ориген, оказал голямо влияние върху св. Памфил. Ученик на св. Памфил, негов пръв помощник и архивар в библиотеката бил Евсевий Кесарийски, наричан \"баща на църковната историография\". Блажени Иероним, който също много почитал паметта на св. Памфил, се сдобил с негови ръкописи и се отнасял с тях като с голяма ценност. ървоначално той бил презвитер в Цариград. За голямото му въздържание и добродетелен живот той бил избран от клира и от народа за Цариградски патриарх. В това време Църквата била вълнувана от лъжеучението на Евтихий, който – въпреки ясните указания в Евангелието, че Иисус Христос бил заедно и Бог и човек – твърдял, че в Иисуса Христа имало едно естество – Божеско. Патриарх Флавиан твърдо защитавал православното учение. Силно го намразили придворните на император Теодосий Млади (408-450). Главен негов враг бил евнухът Хрисант, любимец на царя, който всякак се стараел да му пакости с разни клевети. Флавиан, като видял, че лъжеучението се разпространява, свикал в 448 година поместен събор и поискал Евтихий да се яви на него. Дълго Евтихий не се покорявал на повелята на патриарха и най-после дошъл, придружен от въоръжени войници, които той измолил от императора за своя защита. Като разкрил своето учение, той не поискал и да изслуша миролюбивите увещания на събраните епископи, поради което те за упорството му го лишили от свещен сан. Евтихий се съюзил с враговете на Флавиан и съумял да разположи в своя полза императора и неговата съпруга. На другата година бил свикан в Ефес събор от съмишленици на Евтихий под председателството на Диоскор, александрийски патриарх (449 г.). На тоя събор, известен в историята под названието \"разбойнически\", Флавиан бил наклеветен, че внася нови догми в Църквата. Много епископи, чрез заплахи били принудени да подпишат, че са съгласни с учението на Евтихий. Повикали св. Флавиана. Диоскор и неговите съмишленици го осъдили като лъжеучител, лишили го от сан и решили да го заточат в Египет. Но някои епископи се застъпили за Флавиан. Станал смут и Диоскор поискал войска. На Флавиан нанесли жесток побой и той след няколко дни се поминал. Като узнал за това, римският папа св. Лъв обявил определенията на беззаконния събор за недействителни, и по неговото настояване, при императрица Пулхерия и съпруга й Маркиан, бил свикан Четвърти вселенски в Халкидон в 451 година. Тоя събор, на който присъствали 630 епископи, осъдил ереста на Евтихий и определил да се изповядва Иисус Христос с две естества – неслитно, неразделно, неразлъчно и неизменно. Пред събора било прочетено посланието на св. Лъв до Флавиан, в което папата излагал учението за въплъщението на Сина Божий. Всички отци на Халкидонския събор признавали това за апостолско учение. Диоскор бил свален като убиец на св. Флавиана. Тялото на св. Флавиан било пренесено в Цариград. Порфирий бил слуга и възпитаник на Памфила. След жестоки мъчения, повесили и разпалили огън под него и тъй предал душата си на Бога. С тях пострадали и други - посечени с меч в началото на IV век. - П Сподели:", "date": "2019.02.16", "title": "ПОЧИТ: Честваме трима необикновени светии, без които нямаше да го има православието"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B0-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%81%D0%B0%D1%89-%D0%BC%D1%8A%D0%B6-%D0%BE%D1%82%D0%BA%D1%80%D0%B8-%D0%BE%D0%B3%D1%8A%D0%BD-%D0%B2-%D0%B3%D0%BE%D0%BB%D1%8F%D0%BC%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B1%D0%B5-%D1%83%D0%B2%D0%BE%D0%BB%D0%BD%D0%B5%D0%BD-%D0%BF%D0%B5%D1%82%D0%B8%D0%BC%D0%B0-%D1%81%D0%B0-%D1%83%D0%B1%D0%B8%D1%82%D0%B8-news820089.html", "text": "Мъж откри огън в база на голяма спедиторска компания в Съединените щати. Засега няма потвърдена информация за жертви. Според тв канал АВС 7 стрелецът, който е бил служител на Инцидентът е станал в градчето Аурора, в покрайнините на Чикаго. На място са пристигнали полицейски екипи и линейки. Изясняват се мотивите и обстоятелствата около стрелбата и дали тя не е била планирана по-рано. Henry Pratt, научил, че е уволнен, нахлул в помещението, където се провеждало заседание и започнал да стреля. Сподели:", "date": "2019.02.16", "title": "МАСОВА СТРЕЛБА В САЩ: Мъж откри огън в голяма компания, след като бе уволнен. Петима са убити (ВИДЕО)"}
{"url": "https://pik.bg/%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%BE%D1%82%D0%B8%D0%B2%D0%B0-%D0%B2-%D0%BA%D0%B0%D1%80%D0%BB%D0%BE%D0%B2%D0%BE-%D0%B7%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BE%D1%82-%D0%B3%D0%B8%D0%B1%D0%B5%D0%BB%D1%82%D0%B0-%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%B0-news820012.html", "text": "Вицепрезидентът Илияна Йотова ще участва във възпоменателното отбелязване на 146 години от гибелта на Васил Левски в Карлово в понеделник, 18 февруари. Това съобщиха от прессекретариата на държавния глава. Церемонията ще се проведе пред паметника на Апостола от 18,00 часа. От 19,00 часа в Народно читалище „Васил Левски – 1861“ Илияна Йотова ще присъства на спектакъла „Васил Левски – един неосъществен сценарий“, подготвен от учениците от СУ „Васил Левски“. Възпоменателното отбелязване на годишнината е под патронажа на вицепрезидента. Сподели:", "date": "2019.02.16", "title": "Илияна Йотова отива в Карлово за годишнината от гибелта на Апостола"}
{"url": "https://pik.bg/%D0%BB%D1%8E%D0%B1%D0%BE%D0%B2%D1%82%D0%B0-%D0%B5-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5-%D0%BE%D0%BA%D0%BE%D0%BB%D0%BE-%D0%BD%D0%B0%D1%81-%D1%82%D0%B5%D0%B7%D0%B8-10-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%B8-%D0%BD%D0%B5%D1%89%D0%B0-%D0%B3%D0%BE-%D0%B4%D0%BE%D0%BA%D0%B0%D0%B7%D0%B2%D0%B0%D1%82-news819856.html", "text": "В продължение на години баща ми ми подаряваше цветя. Когато бях необвързана, не ми беше приятно. Повтарях, че изглеждам жалка, а той ми отговаряше, че няма как да съм жалка, щом баща ми ме обича. Беше прав. Цветята от него променяха цялото ми настроение. Трябва да казваш на хората, които обичаш, че това е така. Няма нищо лошо в това да празнуваш любовта. Благодарение на баща ми вярвам в любовта и в Свети Валентин. Любовта е безгранична. Тя е различна за всеки и можеш да я видиш навсякъде. Понякога е трудно да си отвориш очите за любовта, която е около нас. Знам, че е трудно, но ето няколко неща, които да ти напомнят, че тя не е изчезнала, а е на най-неочакваните места: 1. Любовта е, когато се обадиш на родителите си, за да им споделиш някаква хубава новина. Вслушай се в думите им, защото те са изпълнени с топлина и грижа. Тя е там и в лошите моменти. 2. Любовта е в очите на баба ти и дядо ти. Виж начина, по който те гледат. 3. Любов е да се обадиш на най-добрата си приятелка, когато са ти разбили сърцето. Тя ще се появи веднага, за да е до теб в такъв момент. 4. Любов е да ходиш на работа, която харесваш. 5. Любов е, когато си навън и слънчевите очи огряват лицето ти, когато заровиш крака в пясъка и гледаш морето. 6. Любов е, когато с роднините ти довършвате изреченията си. 7. Любов е, когато дори и далеч от дома, около себе си имаш семейство. Това е красиво. 8. Любовта е също там, когато някой непознат ти помогне с торбите или ти отвори вратата. Винаги се чувстваме добре, нали? 9. Любов е и да четеш любимата си книга, слушаш любима песен или гледаш филм, който много харесваш. Тя е в най-малките неща. 10. Погледни в огледалото. Загледай се очите си. Запомни всяка извивка на лицето си. Любовта е в теб. Надявам се, че го виждаш. Сподели:", "date": "2019.02.16", "title": "Любовта е навсякъде около нас, тези 10 обикновени неща го доказват"}
{"url": "https://pik.bg/%D1%82%D1%80%D1%8A%D0%BC%D0%BF-%D0%B8%D0%B7%D0%BF%D1%80%D0%B0%D1%82%D0%B8-%D0%BF%D0%B8%D1%81%D0%BC%D0%BE-%D0%BD%D0%B0-%D0%B2%D1%83%D1%87%D0%B8%D1%87-%D1%81-%D0%BF%D1%80%D0%B8%D0%B7%D0%B8%D0%B2-%D0%B7%D0%B0-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D1%81%D0%BE%D0%B2%D0%BE-news820020.html", "text": "Blic, цитиран от \"Фокус\". Държавният глава на САЩ Доналд Тръмп поздрави с писмо сръбския си колега Александър Вучич по повод Деня на държавността, като подчерта, че страната му остава ангажирана с подкрепа в процеса за нормализиране на двустранните отношения с Косово, съобщава електронното издание на белградския вестник „Уважаеми Г-н Президент, от името на американския народ имам удоволствието да изпратя искрени поздравления по повод Деня на държавността на Сърбия. Тази година, в която се навършват сто години от издигането на сръбския флаг пред Белия дом, се надяваме да гарантираме, че следващият век на нашето партньорство ще бъде посветен на мира, просперитета и свободата“, пише в писмото на Тръмп, адресирано до президента на западната ни съседка. В текста се подчертава, че САЩ „остават непоколебими в подкрепата си за вашия ангажимент за задълбочаване на регионалното сътрудничество и особено за вашите усилия за нормализиране на отношенията с Косово\". „Макар че трябва да бъде постигнато споразумение, което и двете страни могат да подкрепят, ние считаме, че взаимното признаване следва да бъде основен елемент в нормализацията на отношенията. Такова историческо споразумение, с взаимно признаване по своята същност, ще изгради пътя за целите на евроинтеграцията на Сърбия и икономическия растеж“, се отбелязва още в писмото на Тръмп. Сподели:", "date": "2019.02.16", "title": "Тръмп изпрати писмо на Вучич с призив за признаване на Косово"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%80%D0%BE%D0%BC%D0%B5%D0%BD%D1%8F%D1%82-%D0%B2%D0%BB%D0%B0%D0%BA%D0%BE%D0%B2%D0%B5-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82-%D0%B2-%D1%83%D1%87%D0%B0%D1%81%D1%82%D1%8A%D0%BA%D0%B0-%D1%82%D0%B2%D1%8A%D1%80%D0%B4%D0%B8%D1%86%D0%B0---%D1%88%D0%B8%D0%B2%D0%B0%D1%87%D0%B5%D0%B2%D0%BE-news819900.html", "text": "Временно се въвеждат промени в движението на някои влакове в участъка между Твърдица и Шивачево заради ремонтни дейности по железния път. Това съобщиха от пресцентъра на БДЖ. От 18 февруари до 31 март ще бъдат въведени временни промени в движението на някои влакове, които преминават по маршрута между гарите Твърдица и Шивачево. Причините за временното изменение в графика на тези влакове са ремонтни дейности по железния път, които Национална компания „Железопътна инфраструктура” ще извършва в посочения участък. За осигуряване на транспортно обслужване за клиентите на националния железопътен превозвач ще бъдат осигурени автобуси за пет влака в следните жп участъци: - в района между гарите Сливен и Тулово за сутрешните бързи влакове № 3621 (София - Бургас) и № 3622 (Бургас-София); - в района между гарите Сливен и Гурково за сутрешните пътнически влакове № 30140 (Бургас - Карлово) и № 30131 (Карлово-Зимница) - в района между гарите Твърдица и Сливен за обедния пътнически влак № 30133 (Карлово - Карнобат). Поради извършваните ремонтни дейности нощният бърз влак № 3637 от София за Варна, който заминава в 23:05 ч., ще тръгва с 20 минути по-рано, т.е. в 22.45 часа, а нощният бърз влак № 3636 от Варна за София, ще пристига с 10 минути по-късно, т.е. в 06,14 часа. Подробна информация за промените в разписанието на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, от електронния пътеводител на официалната интернет страница на „Холдинг БДЖ” ЕАД или на националния информационен телефон 0700 10 200. Сподели:", "date": "2019.02.16", "title": "ВАЖНО: Променят влакове заради ремонт в участъка Твърдица - Шивачево"}
{"url": "https://pik.bg/%D0%BC%D0%B5%D0%BD%D0%B4%D0%B5%D0%BB%D1%81%D0%BE%D0%BD-%D0%BC%D0%B8%D1%81-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%BE%D0%BC%D1%8A%D0%B6%D0%B8-%D0%B7%D0%B0-%D0%B1%D0%B8%D0%B2%D1%88%D0%B8%D1%8F-%D0%BB%D1%8E%D0%B1%D0%BE%D0%B2%D0%BD%D0%B8%D0%BA-%D0%BD%D0%B0-%D0%B5%D0%BB%D0%B5%D0%BD-%D0%BA%D0%BE%D0%BB%D0%B5%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news820029.html", "text": "\"Мис България\" Марина Войкова, вече е мисис. Носителката на титлата за 2015 година изненадващо обяви, че се омъжва за бизнесмена Давид Бонев. Двамата си казаха \"Да\" навръх празника на влюбените и дори се похвалиха с халките си в социалните мрежи. Марина и Давид се сгодиха миналата година на остров Пукет. Годежът се състоя през октомври, а младоженците решиха, че не искат пищно тържество. Влюбеният Давид поиска ръката на годеницата си с огнено признание, като изписа на плажа с огнени букви \"Омъжи се за мен\". Двойката вече официално е семейство, но предпочете да вдигне тиха сватба, вместо обичайните големи и пищни тържества. Припомняме, че преди време Бонев имаше авантюра с актрисата Елен Колева. Мълвеше се, че краят на отношенията им настъпил заради увлечението на Давид по хазарта. Сподели:", "date": "2019.02.16", "title": "МЕНДЕЛСОН: \"Мис България\" се омъжи за бившия любовник на Елен Колева (СНИМКИ)"}
{"url": "https://pik.bg/%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D1%81-%D0%BD%D0%B0%D0%B1%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D0%B4%D1%80%D0%B8-%D0%B7%D0%B0-%D0%BB%D0%B5%D1%82%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-%D0%B7%D0%B0%D0%BF%D0%BE%D1%87%D0%BD%D0%B0-%D1%88%D0%B5%D1%84%D0%BE%D0%B2%D0%B5-%D1%81%D0%B5-%D1%85%D0%B2%D0%B0%D0%BB%D1%8F%D1%82-%D0%B4%D0%B0%D0%B2%D0%B0%D0%BC%D0%B5--news819834.html", "text": "За предпочитане в комплексите са младежите с поне един чужд език, предимно английски или немски. С предимство са хората с опит, но в много обяви се посочва, че той не е задължителен. Трескавата подготовка по подбора и набирането на кадри за предстоящия летен сезон вече кипи във Варна. Хотелските комплекси и заведенията в курортите \"Златни пясъци\" и \"Св. Св. Константин и Елена\" масово търсят персонал. Сред най-добре платените кадри, които се търсят са готвачите и управителите на хотели и заведения, където обявените възнаграждения тръгват от 1000 лв. и стигат до 2500 лв. и дори 3000 лв. Търсят се още рецепционисти, пикола, общи работници, бармани, сервитьори, камериерки, поддръжка на обектите. Заплатите за тях тръгват от 700 и стигат до 1200-1300 лв., изброява \"Варна24\". Най-често работодателите обявяват, че предлагат атрактивна работна заплата,  добри условия за работа, трудови и социални осигуровки, нормирано работно време или на смени, работа в млад и динамичен екип, фирмено обучение, храна и транспорт или възможност за настаняване. Сред изискванията към кандидатите са енергичност, комуникативност и умение за работа в екип, сериозно отношение към работата, организираност и желание за работа. В повечето заведения и хотели обаче работодателите ще започнат да назначават одобрените кадри от средата на април, за да може те да помагат при почистването и подредбата на обектите до старта на активния летен сезон. Всяка година през летните месеци недостигът на персонал в туризма е сред водещите проблеми за Варна и областта. Обучените и квалифицирани кадри най-често търсят работа в чужбина заради по-доброто заплащане, а у нас се внасят кадри от Молдова и Украйна, които приемат да работя и за по-ниско заплащане. Сподели:", "date": "2019.02.16", "title": "Истерията с набирането на кадри за летния сезон във Варна започна. Шефове се хвалят: Даваме атрактивни заплати"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D1%81%D1%82%D1%80%D0%B0%D1%88%D0%B5%D0%BD-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-news819937.html", "text": "Лицето е задържано на 14 февруари след проведени оперативно издирвателни мероприятия от служители на сектор „Криминална полиция“ при РУ - Габрово. Престъпленията са извършени в периода от 20 юли до 24 октомври 2018 година. На потърпевшите граждани са нанесени щети в размер на 107 320 лева, 22 425 евро, 265 щатски долара, 400 турски лири, различни златни накити и юбилейни монети. Спрямо автора на деянията е наложена мярка „полицейско задържане за срок до 24 часа” по реда на ЗМВР. Работата по изясняване и документиране на цялостната престъпна дейност на лицето продължава. Задържан е 54-годишен мъж от Габрово за 18 телефонни измами, извършени на територията на общините Габрово и Севлиево. Това съобщиха от Областната дирекция на МВР. Сподели:", "date": "2019.02.16", "title": "Спипаха страшен ало измамник"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA-%D1%83%D0%B4%D0%B0%D1%80-%D0%B1%D0%B8%D0%B2%D1%88%D0%B8%D1%8F%D1%82-%D0%BD%D0%B0-%D0%BC%D0%B5%D0%B3%D0%B7-%D1%8F-%D1%81%D1%80%D0%B8%D0%BD%D0%B0-%D1%81%D1%8A%D1%81-%D0%B7%D0%B5%D0%BC%D1%8F%D1%82%D0%B0-news819930.html", "text": "Докато дизайнерката Мегз е потънала до гуша в схеми и проблеми с органите на реда, нейният бивш любовник Юлиян Ненчев процъфтява в бизнеса. Както писахме наскоро, той е придобил фирмата на Каканашева “МЕГЗ 1” ООД и е може би единственият мъж в живота й, който не е успяла да оплете в измамните си схеми. От профила на Юлиян във Фейсбук виждаме, че развива успешно бизнес начинание, което скоро стана на една година. “Това може би е най-точния бранд, който се асоциира с любовта. За огромно мое щастие работим с него повече от година и се стараем да го развиваме максимално добре и динамично. За пореден път доказвам на себе си, че съдбата си знае работата и не оставя всяко усилие невъзнаградено. Точно днес, на празника на любовта получихме най-чаканата и най-добрата новина! Съвсем скоро очаквайте нещо наистина голямо, което ще бъде публично достояние чрез едно неповторимо и зашеметяващо събитие в партньорство с един от най-големите и реномирани клубове в София!”, загатва той. За новия бранд се снимала и специална фотосесия. Използвали са за модел Джулия Тодорова, която е бивша гимнастичка с много награди. Била е вице световна и европейска шампионка, но сега за първи път влиза в света на модата. А както се вижда от снимката й по-долу, наскоро е посетила Милано, вероятно свързано с проекта на Юлиян. Предстои да видим как бившата гимнастичка ще се впише в света на модата и рекламата. Сподели:", "date": "2019.02.16", "title": "ЖЕСТОК УДАР: Бившият на Мегз я срина със земята"}
{"url": "https://pik.bg/%D0%BF%D1%83%D1%82%D0%B8%D0%BD-%D1%81%D1%8A%D1%81-%D0%B7%D0%B0%D0%BA%D0%BE%D0%BD-%D0%B7%D0%B0-%D0%BA%D1%80%D1%8A%D1%81%D1%82%D0%BD%D0%B8%D0%BA%D0%B0-%D0%B2-%D1%80%D1%83%D1%81%D0%B8%D1%8F-news819904.html", "text": "Лидерите на престъпни групировки в Русия ще може да бъдат пращани в затвора само заради водещата си роля в тях, обобщава “Ведомости” същността на законопроект, внесен вчера от президента Владимир Путин в Държавната дума. Проектът предвижда по-тежка отговорност за създаване на престъпни групи. Без да доказва, че криминалният бос лично е извършвал престъпления, следствието ще трябва само да установи, че обвиняемият е ръководел или координирал престъпната дейност на хората си, предаде БТА. Президентът Путин предлага заемащите “висши позиции в престъпната йерархия” да бъдат наказвани с 8 до 15 години лишаване от свобода, а организаторите на престъпни групировки – с 12 до 20 години, да получават само ефективни, а не условни присъди и да плащат по-големи глоби – до пет милиона рубли. Според вестника възражения нямат нито руското правителство, нито Върховният съд, дали мнения за проекта. Президентската инициатива ще бъде разгледана от парламента с приоритет, уверява председателят на Думата Вячеслав Володин. По думите на Рафаел Марданшин от парламентарната комисия по законодателството предложената поправка е необходима, тъй като има случаи престъпни босове да не бъдат наказвани за разлика от редовите изпълнители. Но ако липсва критичен подход от страна на съдилищата, като създател на организирана престъпна група може да бъде обвинен не само някой бизнесмен, но и директор на училище, координиращ действията на учителите, посочва адвокатът Алексей Мелников. Според него поправките в закона ще предизвикат вълна от репресии в Русия. Проектът на Путин влиза в противоречие с ключов принцип на наказателното съдопроизводство – принципа за вината, убеден е друг адвокат – Владимир Жеребьонков. “Какво деяние обаче е извършил човек, признат за лидер?” – недоумява експертът. Според него руският президент просто се е повлиял от становището на силовите шефове. Новата мярка ще се хареса на масовия избирател в Русия, смята политологът Абас Галямов. “Избирателят е готов да приветства винаги и всякак жестокостта към престъпниците. От техническа гледна точка това е правилна стъпка – Кремъл затяга в момента гайките на опозицията и трябва да придружи това с аналогични стъпки спрямо престъпността”, коментира той пред “Ведомости”, цитиран от Би Би Си. В Русия “цялата престъпност е в бизнеса, на улицата вече няма престъпен свят – ако пък има нещо, то е случайно. Какви ти йерархии?”. Така коментира предложения от Путин Закон за Кръстника криминалният бос Тайванчик с истинско име Алимжан Тохтахунов, пише онлайн изданието “Фонтанка”, като се позовава на радио “Говорит Москва”. По думите на Тайванчик, днес хора от властта и от бизнеса в Русия извършват повече престъпления, отколкото всички представители на криминалния свят, взети заедно. “Сами го виждате. Така си е, нали. Те имат връзка конкретно с парите”, обяснява Тохтахунов. Сподели:", "date": "2019.02.16", "title": "Путин със \"закон за кръстника\" в Русия"}
{"url": "https://pik.bg/%D1%85%D0%B8%D1%82-%D0%B2-%D0%BD%D0%B5%D1%82%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BC%D1%83-%D0%BD%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D0%B0-%D0%B3%D0%BE-%D0%B8%D0%BC%D1%83%D0%BD%D0%B8%D0%B7%D0%B8%D1%80%D0%B0%D0%BB%D0%B8-%D1%82%D0%BE%D0%B9-%D0%BD%D0%B0%D0%B2%D1%8A%D1%80%D1%88%D0%B8-%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B8%D0%B5-%D0%B8-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%B2-news819595.html", "text": "18-годишният Итън Линденбергер от Охайо отпразнува своето пълнолетие като си направи всички ваксини, които през годините не са му били поставяни. Новината обиколи американските медии, след като стана ясно, че в щата Вашингтон има епидемия от морбили, предава Би Ти Ви. Майката на момчето Джил Уилър не ваксинирала сина си, след като разбрала, че е възможно да се откажеш от задължителната имунизация. Итън има братя и сестри на възрасти 16, 14, 5 и 2 години, които също не са ваксинирани. 16-годишното дете от семейството също иска да се ваксинира, но тъй като е непълнолетно, не може да направи това без съгласието на родителите си. След като Итън взима решението да се ваксинира се обръща към потребителите в “Редит”, за да разбере къде трябва да отиде, за да си направи ваксините. В интервю за американски медии момчето каза, че се притеснява най-много за 2-годишната си сестра. “Къса ми се сърцето като се замисля, че може да се разболее от морбили и това ще е”, коментира той. В интервюто Итън обясни също какво е мнението на родителите му за ваксините. “Родителите ми смятат, че ваксините са някакъв правителствен заговор. Това е глупаво и съм имал безбройни скандали с тях на тази тема. Заради техните вярвания аз никога не съм бил ваксиниран – един бог знае как съм останал жив”, коментира момчето. Майката на Итън коментира, че възприема неговото решение да си постави всички изпуснати ваксини като “шамар в лицето”. Сподели:", "date": "2019.02.16", "title": "ХИТ В НЕТА: Родителите му никога не са го имунизирали, той навърши пълнолетие и си направи всички ваксини"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%81%D0%B2%D0%B0%D0%BB%D0%BA%D0%B0-%D0%BA%D0%B0%D0%BB%D0%B8%D0%BD-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8-%D0%B7%D0%B0%D0%B1%D0%B8-%D1%81%D0%B5%D0%BA%D1%81%D0%B8-%D0%B1%D0%B8%D0%B7%D0%BD%D0%B5%D1%81%D0%B4%D0%B0%D0%BC%D0%B0-news819879.html", "text": "Седем години - толкова продължи мълчанието за личния живот на Калин Врачански. Актьорът обаче показа жената до себе си на светско събитие тези дни. Двамата се появиха хванати за ръце и така Врачански доказа, че вече не е ерген. Момичето до сесксимвола изглежда много младо и на пръв поглед трудно могат да й се дадат повече от 25 години. \"Занимавам се със собствен бизнес\", обясни кратко блондинката пред столичен ежеседмичник. Тя обаче отказа повече уточнения с какво се занимава и какъв точно е този бизнес. \"Тайна е\", отговори тя с чаровна и мила усмивка на въпрос как се казва. Според клюките, самият актьор не желае името й да се разчува в публичното пространство и затова я е накарал да го пази в тайна. Иначе дамата сподели, че двамата са заедно от доста време. Според източничи, близки до двойката, Врачански и бизнесдамата се залюбили преди 2-3 години, през които криели връзката си по изрично настояване на актьора. Преди няколко месеца се заговори, че той има забежка с бившата водеща на Би Ти Ви Марияна Векилска, но очевидно е ставало въпрос за краткотрайна афера в момент, в който връзката му с русокосата бизнесдама е била във временна криза. Сподели:", "date": "2019.02.16", "title": "ГОРЕЩА СВАЛКА: Калин Врачански заби секси бизнесдама"}
{"url": "https://pik.bg/%D0%BB%D0%B5%D1%82%D0%B8%D1%89%D0%B0-%D0%B2-13-%D0%B4%D1%8A%D1%80%D0%B6%D0%B0%D0%B2%D0%B8-%D0%B8%D0%BC%D0%B0%D1%82-%D1%81%D0%B8%D1%81%D1%82%D0%B5%D0%BC%D0%B8-%D0%B7%D0%B0-%D0%BB%D0%BE%D0%B2-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-news819954.html", "text": "Системата за проследяване движението на терористи вече се прилага на летища в 13 държави, скоро тя ще започне да функционира в още 20 държави, съобщава в интервю за ТАСС заместник-генералният секретар на ООН и ръководител на Отдела за борба с тероризма на организация Владимир Воронков. Говорейки за конкретни проекти, изпълнявани от отдела, дипломатът цитира като пример \"програмата за противодействие на чуждестранни терористични бойци чрез укрепване на сигурността на въздухоплаването\", която предвижда получаване на предварителна информация за пътниците. \"Това са чисто практически проекти, насочени към въвеждане на технологии, прехвърлени на интелектуалната собственост на ООН от правителството на Холандия\", обясни той. \"В момента технологията е въведена на летища в 13 страни и планираме да я приложим в още 20 страни през следващите две години\", допълва Воронков. Сред другите текущи или планирани програми са \"подкрепа за жертвите на тероризма, предотвратяване на насилствен екстремизъм, противодействие на финансирането на тероризма, включително снабдяването с оръжия\". \"Само през 2018 г. отделът извърши 39 проекта в рамките на Глобалната стратегия на ООН за борба с тероризма и предостави техническа помощ за изграждане на капацитет в областта на борбата с тероризма на 60 държави членки\", заяви дипломатът. Отделът на ООН е подписал меморандуми за разбирателство с редица международни организации, включително Африканския съюз, Интерпол, Центъра за борба с тероризма на ОНД, секретариата на ОДКС, Секретариата на ОССЕ, Организацията на ислямското сътрудничество, както и близки отношения с Европейския съюз. На 21 юни 2017 г. генералният секретар на ООН Антонио Гутериш назначава Воронков за свой заместник и ръководител на отдела за бора с тероризма. Тази структура е създадена в съответствие с резолюцията на Общото събрание на ООН от 15 юни 2017 г. и координира международните усилия за борба с тероризма. Сподели:", "date": "2019.02.16", "title": "Летища в 13 държави имат системи за лов на терористи"}
{"url": "https://pik.bg/%D0%B4%D0%B6%D0%B8%D0%B3%D0%B8%D1%82%D0%B8-%D0%B2-%D0%B4%D1%83%D0%BF%D0%BD%D0%B8%D1%86%D0%B0-%D0%B1%D1%83%D1%82%D0%BD%D0%B0%D0%BB%D0%B8-%D0%BD%D0%B0%D0%B4-40-%D0%BF%D1%8A%D1%82%D0%BD%D0%B8-%D0%B7%D0%BD%D0%B0%D1%86%D0%B8-news819837.html", "text": "Над 40 са напълно унищожените пътни знаци за изминалата 2018 година по улиците и кръстовищата на Дупница. Голяма част от тях са увредени заедно с носещите тръби, съобщиха от общината. Загубите по възстановеното им са значителни, като един пътен знак с монтирането струва над 300 лева. Ще бъдат подменени \"застреляните\", както ги наричат в администрацията, пътни огледала, унищожени от злосторници, които се упражняват в стрелба по тях с въздушни пушки, като ще бъдат поставени нови такива на кръстовища за улеснения на водачите. \"Огледалата, които са застреляни, струват между 90 и 150 лева – зависи от диаметъра“, уточни говорителят на  общината Христо Апостолов, предава БНР. Стълбовете за знаците пък се крадат за скелета за асми по дворовете. Все пак общината отчита спад в повреждането и унищожението на пътни значи за тази година. Намалели са кражбите по периферията на града и по пътищата към селата. \"Предната година бяха повече, тъй като по пътя за Баланово бяха изрязали около 16 стълба“, добави Апостолов. Сподели:", "date": "2019.02.16", "title": "Джигити в Дупница бутнали над 40 пътни знаци"}
{"url": "https://pik.bg/%D1%83%D0%B4%D0%B0%D1%80-%D0%B7%D0%B0%D0%BB%D0%BE%D0%B2%D0%B8%D1%85%D0%B0-33-%D1%82%D0%BE%D0%BD%D0%B0-%D0%BA%D0%BE%D0%BA%D0%B0%D0%B8%D0%BD-%D0%B7%D0%B0-100-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-news819969.html", "text": "Испанската полиция съобщи, че 15-месечно разследване е довело до конфискация в морето на 3,3 тона кокаин от Южна Америка с улична стойност около 100 млн. евро, съобщава Асошиейтед прес. Полицията уточни, че крайната дестинация на наркотика е била Испания и е бил заловен, когато полицаи от Португалия се качили на кораб в Атлантическия океан, на 240 км от португалското крайбрежие. Властите смятат, че престъпна банда е използвала товарни кораби за транспортиране на кокаина в Европа. Наркотикът обикновено се е прехвърлял на по-малки плавателни съдове с помощта на корабния кран. Според полицията 11 души, включително осем украинци, са били арестувани в операцията, която е била извършена в края на януари. Сподели:", "date": "2019.02.16", "title": "УДАР: Заловиха 3,3 тона кокаин за 100 милиона евро"}
{"url": "https://pik.bg/%D0%BA%D0%B8%D1%82%D0%B0%D0%B9-%D1%87%D0%B8%D1%81%D1%82%D0%B8-%D0%B5%D0%B2%D0%B5%D1%80%D0%B5%D1%81%D1%82-%D0%B7%D0%B0%D1%82%D0%B2%D0%BE%D1%80%D0%B8-%D0%B1%D0%B0%D0%B7%D0%BE%D0%B2-%D0%BB%D0%B0%D0%B3%D0%B5%D1%80-news819948.html", "text": "Китай затвори базов лагер от своята страна на Еверест за посетители, които нямат разрешение за катерене, предаде Би Би Си. Властите прибягнаха до необичайното решение, за да се справят с голямото количество от боклук в района. Мярката означава, че туристите могат да стигат само до манастир, който е разположен под базовия лагер на 5200 м надморско равнище. Повечето хора посещават планината от южната страна в Непал, но през последните години броят на желаещите да минат през Китай е все по-голям. Китайският базов лагер, разположен в Тибет, е популярен, тъй като е достъпен с автомобил. Непалският може да бъде достигнат след двуседмичен преход, посочва БНР. Най-високият връх в света от години се бори със замърсяването, предизвикано от увеличаващия се брой туристи. Алпинистите, които имат разрешение да изкачат високия 8848 метра връх, ще могат да използват китайския лагер. Сподели:", "date": "2019.02.16", "title": "Китай чисти Еверест, затвори базов лагер"}
{"url": "https://pik.bg/%D0%BD%D0%B0%D1%81%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D0%BB%D1%83%D0%BD%D0%B0%D1%82%D0%B0-%D0%B8-%D0%BE%D1%81%D1%82%D0%B0%D0%B2%D0%B0-%D1%82%D0%B0%D0%BC-news819918.html", "text": "Американският проект за усвояване на Луната ще бъде открит за участие за всички заинтересовани международни партньори, съобщи директорът на НАСА Джим Брайдънстайн, цитиран от световните агенции. Тази мисия ще включва не само окололунната станция \"Гейтуей\", но и цялата инфраструктура, свързваща Земята с нейния естествен спътник. \"Предвиждаме широка и открита инфраструктура, която ще включва всички свързващи елементи между Земята и Луната, даже и обитаеми модули на повърхността на Луната\", заяви Брайдънстайн. Директорът на американското космическо ведомство изтъкна, че е много важно \"възможно най-бързото завръщане на Луната\", за което голям принос се очаква да има и частният сектор. Астронавти най-вероятно ще стъпят там през 2028 година. Преди това, през 2024 година, НАСА предвижда да прилуни безпилотен спускаем апарат. Ведомството набира оферти за участие от частния сектор, които трябва да бъдат подадени до 25 март. \"Ние ще се завърнем на Луната, но не само за да оставим нашите стъпки, а да останем задълго там\", заяви Брайдънстайн Сподели:", "date": "2019.02.16", "title": "НАСА се връща на Луната и остава там"}
{"url": "https://pik.bg/%D1%89%D0%B5-%D1%85%D0%B2%D0%B0%D1%89%D0%B0%D1%82-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8-%D0%BF%D0%BE-%D0%B2%D0%B5%D0%BD%D0%B8%D1%82%D0%B5-%D0%BD%D0%B0-%D1%80%D1%8A%D1%86%D0%B5%D1%82%D0%B5-news820030.html", "text": "Британски учени от университета в Ланкастър разработиха революционния способ, при който няма да е нужно да бъдат снемани отпечатъци, за да бъде установена личността на нарушителите на закона. Изследователите отбелязват, че в редица случаи опакото на ръката на човека, която притежава уникална и строго индивидуална конфигурация на вените, работи по-добре от дактилоскопията. Новата технология може да бъде използвана като допълнителна опция към системата за лицево разпознаване. Така ще може да се идентифицира даден човек с точност 99,99 процента. Но откритието има и своите недостатъци. Учените не са дали отговор на въпроса как ще работи новата технология, ако човек носи дреха с дълги ръкави, покриваща дланите на ръцете му. Нов метод ще позволи на криминалистите да залавят престъпници не по пръстовите им отпечатъци, а по конфигурацията на вените върху опакото на ръцете им, пише в. \"Дейли мейл\". Сподели:", "date": "2019.02.16", "title": "Ще хващат престъпници по вените на ръцете"}
{"url": "https://pik.bg/%D1%80%D0%BE%D0%B4%D0%BD%D0%B0-%D1%82%D0%B5%D0%BC%D0%B8%D0%B4%D0%B0-%D0%BC%D0%B0%D0%B9%D0%BA%D0%B0-%D1%83%D0%B1%D0%B8%D0%BB%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%BE%D1%82%D0%BE-%D1%81%D0%B8-%D0%B1%D0%B5%D0%B1%D0%B5-%D0%B1%D0%B5%D1%88%D0%B5-%D0%BE%D1%81%D1%8A%D0%B4%D0%B5%D0%BD%D0%B0-%D0%BD%D0%B0-2-%D0%B3-%D1%83%D1%81%D0%BB%D0%BE%D0%B2%D0%BD%D0%BE-news820023.html", "text": "Подсъдимата И. укривала бременността си и умишлено не уведомила личния си лекар за провеждане на наблюдение и проследяване на родилния процес от медицинско лице. Тя не желаела да има четвърто дете, но не предприела своевременно действия за прекратяване на нежеланата бременност. По време на раждането, извън болнично заведение, настъпило на 01.02.2018 г. в къщата в с. Рибарица, жената умъртвила рожбата си от мъжки пол. Смъртта на бебето била причинена в резултат на настъпила вътреутробна асфикция. Производството срещу Д.И. е било проведено по реда на съкратеното съдебно следствие, при което подсъдимата е признала изцяло фактите по обвинителния акт. Наложеното ѝ наказание е две години „лишаване от свобода“ с четиригодишен изпитателен срок. Присъдата може да бъде обжалвана пред Софийски окръжен съд, съобщиха от пресцентъра на Апелативна прокуратура - София. Съдът е признал за виновна Д.И., обвинена от Районна прокуратура – Етрополе за умъртвяване на рожбата си – престъпление по чл. 120 от Наказателния кодекс. Сподели:", "date": "2019.02.16", "title": "РОДНА ТЕМИДА: Майка, убила новороденото си бебе, беше осъдена на 2 г. условно"}
{"url": "https://pik.bg/%D1%86%D0%B2%D0%B5%D1%82%D0%B0-%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D0%BE%D1%82%D0%B8%D0%B2%D0%B0-%D0%B2-%D0%BF%D0%B5%D1%82%D1%80%D0%B8%D1%87-%D0%B7%D0%B0-%D0%B4%D1%8F%D0%BA%D0%BE%D0%BD%D0%B0-news820022.html", "text": "Председателят на Народното събрание Цвета Караянчева ще участва на 18 февруари във възпоменателната церемония по повод 146-ата годишнина от обесването на Васил Левски в Петрич. Това съобщиха от пресцентъра на парламента. В 18,15 часа председателят на парламента ще присъства на ритуала по полагане на венци и цветя в знак на почит към Апостола на свободата и ще произнесе слово по повод годишнината. Сподели:", "date": "2019.02.16", "title": "Цвета Караянчева отива в Петрич за Дякона"}
{"url": "https://pik.bg/%D0%B3%D0%BE%D1%80%D1%87%D0%B8%D0%B2%D0%BE-7-%D1%81%D0%B8%D0%B3%D1%83%D1%80%D0%BD%D0%B8-%D0%B7%D0%BD%D0%B0%D0%BA%D0%B0-%D1%87%D0%B5-%D0%BF%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D1%82%D0%B8-%D0%B8%D1%81%D0%BA%D0%B0-%D0%B4%D0%B0-%D0%BF%D1%80%D0%B5%D0%BA%D0%B0%D1%80%D0%B0-%D0%B6%D0%B8%D0%B2%D0%BE%D1%82%D0%B0-%D1%81%D0%B8-%D1%81-%D1%82%D0%B5%D0%B1-news819865.html", "text": "Прекалено лесно е да се влюбиш, но стане ли дума за връзка, понякога отношенията се усложняват, защото никога не знаеш дали тази връзка ще продължи дълго. Тази несигурност може да се появи не само в началото на връзката, а и след месеци. Ние или вярваме в истинската любов, или правим компромиси, за да може връзката ни да продължи. Важното е да се допълвате. За да могат отношенията между вас да са спокойни, всичко опира до това да се напаснете – навици, ежедневие и хобита. Макар и да не можем да сме сигурни колко ще продължи връзката ни, има някои знаци, които могат да ни уверят в това или поне да ни подскажат. Ето и седем от тях: Ако партньорът ти иска да прекара живота си с теб, ти винаги ще си негов приоритет. Разбира се, невинаги ще е възможно да изпълнява всяко твое желание, но ще се опита. Повярвай ми, това е положителен знак. В една връзка е важно и двамата да се разбират. Когато партньорът ти те обича истински, той ще направи всичко, за да е така. Да, няма как още в началото да се напаснете перфектно, но с времето ще се получи. Той наистина влага цялата си енергия в това да разбере емоциите, мнението ти и какво харесваш. Ако това е така, то той те познава по-добре от всеки друг. Никой не би инвестирал толкова от времето си, ако не искаше сериозни отношения. Здравата връзка е онази, в която има любов, смях и много забавление. Не е задължително постоянно да има някакви проблеми. Ако можете да общувате безпроблемно и честно, то това е добър знак. Това усещане е толкова съкровено, че вие ставате неизменна част от животите си. Макар и гледните ви точки да не са едни и същи, вие се допълвате. Не се страхувате, ако другият ви критикува, защото знаете, че всеки може да има собствено мнение и възгледи. Доверието е в основата на всяка хубава връзка. То се основава на честност и отдаденост. При много от двойките то липсва и те имат фатален край. Истинската връзка е тази, която ти дава комфорта и сигурността, от които имаш нужда в края на деня, когато всичко вече изглежда безнадеждно. Човекът, който може да ти предложи това, има място до теб в бъдещето. Когато се приемете един друг, партньорът ти постоянно вкарва позитивизъм в живота ти, за да си по-добра и по-силна. Той те мотивира, за да постигнеш целите си. За една връзка не е важна продължителността, а да откриеш всичко това в нея, защото тогава тя си заслужава. Сподели:", "date": "2019.02.16", "title": "ГОРЧИВО: 7 сигурни знака, че половинката ти иска да прекара живота си с теб"}
{"url": "https://pik.bg/%D1%82%D0%BE%D0%B2%D0%B0%D1%80%D0%B5%D0%BD-%D0%B2%D0%BB%D0%B0%D0%BA-%D1%81-%D0%B2%D0%B0%D0%B3%D0%BE%D0%BD%D0%B8-%D0%BF%D1%80%D0%BE%D0%BF%D0%B0%D0%BD-%D0%B1%D1%83%D1%82%D0%B0%D0%BD-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0-%D0%BD%D0%B0-%D0%B3%D0%B0%D1%80%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B0-news820113.html", "text": "Товарен влак дерайлира на гара Пловдив днес в 04:15 часа. В композицията има 27 вагона с пропан-бутан. Инцидентът е станал при транзитно преминаване на влака за Пловдив. Композицията идва от Сърбия. Заради инцидента е преустановено е движението на влаковете между Пловдив и Филипово, съобщиха от Национална компания „Железопътна инфраструктура” (НКЖИ). Дерайлирали са първите три вагона, съобщава БТВ. Районът е отцепен – експерти извършват проверка на място. При инцидента няма пострадали и няма опасност за населението, уточниха от НКЖИ. Снимка: БТВ.БГ Сподели:", "date": "2019.02.16", "title": "Товарен влак с вагони пропан-бутан дерайлира на гара Пловдив (СНИМКА)"}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B0%D0%B2%D1%82%D0%BE%D0%B1%D1%83%D1%81-%D0%B1%D0%BB%D1%8A%D1%81%D0%BD%D0%B0-%D1%87%D0%BE%D0%B2%D0%B5%D0%BA-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B0-%D0%BF%D1%8A%D1%82%D0%B5%D0%BA%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news820114.html", "text": "Автобус на транспортна фирма от Мездра блъсна човек на пешеходна пътека във Враца. Инцидентът е станал малко след 07:00 часа тази сутрин в района на болницата, на бул. „Втори юни“, съобщи „Конкурент”. Според очевидци, удареният пешеходец е бил в съзнание, когато са го качвали в линейката на път за центъра за спешна помощ. Към този момент все още липсва информация какви наранявания е получил блъснатият. Добрата новина е, че не е чакал дълго за линейка, тъй като ПТП-то е станало на метри от стария вход на МБАЛ „Христо Ботев“ От полицията трябва да установят кой е виновен за катастрофата – дали пешеходецът е тръгнал да пресича, без да се огледа, или шофьорът на автобуса е карал с по-висока от разрешената в района максимална скорост от 40 км/ч. Хора, които работят в района, казаха, че това не е първият инцидент на пешеходната пътека. Районът е доста опасен, тъй като движението е интензивно, а за да избегнат паркиране в синята зона, шофьорите оставят колите си на места, с окито затрудняват видимостта на останалите участници в движението. Докато текат процесуалните действия в лентата, по която се движат МПС-та към центъра на града се натрупа колона от тролеи, които не могат да преминат. Сподели:", "date": "2019.02.16", "title": "Инцидент: Автобус блъсна човек на пешеходна пътека във Враца"}
{"url": "https://pik.bg/%D0%BF%D0%B8%D0%BF%D0%BD%D0%B0%D1%85%D0%B0-%D0%BD%D0%B0%D0%B3%D0%BB%D0%B5%D1%86-%D0%BE%D1%82-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4---%D0%BA%D1%80%D0%B0%D0%BB-%D1%82%D0%BE%D0%BA-%D0%BD%D0%B0-%D0%BF%D0%BE%D1%80%D0%B0%D0%B7%D0%B8%D1%8F-news819952.html", "text": "65-годишен жител на Асеновград е задържан в ареста на местното РПУ, защото създал условия за непълно отчитане на потребената електроенергия в дома си. Кражбата на ток била установена при съвместна проверка вчера от служители на районното управление и представители на енергоразпределително дружество ЕВН. Срещу извършителя веднага е образувано бързо производство за наглата кражба. Сподели:", "date": "2019.02.16", "title": "Пипнаха наглец от Асеновград - крал ток на поразия"}
{"url": "https://pik.bg/%D1%81%D1%8A%D0%B4%D1%8F%D1%82-%D1%81%D1%82%D0%B0%D1%80%D0%B5%D1%86-%D0%BF%D1%80%D0%B5%D0%B1%D0%B8%D0%BB-%D1%81%D1%8A%D1%81%D0%B5%D0%B4%D0%BA%D0%B0-%D1%81-%D0%B3%D0%B0%D0%B5%D1%87%D0%B5%D0%BD-%D0%BA%D0%BB%D1%8E%D1%87-%D0%B8-%D0%BA%D0%BE%D0%BB-news820042.html", "text": "Районната прокуратура в Оряхово е внесла за разглеждане в съда обвинителен акт срещу Ц.К. Възрастният мъж ще отговаря за това, че е пребил своя съседка с гаечен ключ и кол. Извършеното от него престъпление е по чл. 144, ал. 3, вр. ал. 1 от Наказателния кодекс. Ц.К., който е на 71 години, живее в дома си в Мизия, област Враца. До 2016 г. мъжът бил в добри взаимоотношения с неговите съседи, след което поведението му се променило. Често пъти, безпричинно, той обиждал съгражданите си, отправял груби думи по техен адрес или ги заплашвал с побой. В един момент обвиняемият дори преградил уличното платно, като заявил, че пътят е негова частна собственост. Около 19 ч. на 5 юли 2018 г. обвиняемият К. присрещнал Т.К., която вървяла с храна към дома на техен общ съсед, за когото се грижила. В този момент Ц.К. я нападнал с виковете: „Чак сега ще те пребия!“, „Ще ви дотърквам“ (унищожа), като крещял, че улицата е частен имот и да не преминават през нея. В ръцете агресивният мъж държал гаечен ключ и дървен кол. Внезапно той ударил жената по главата с металния предмет, след което започнал да я скубе за косата и да я тегли за ръцете. Пострадалата много се уплашила. Опитала се да се отскубне, но обвиняемият я държал здраво, като не й давал възможност да се обади по мобилния си телефон за помощ на съпруга си. След известно време жената успяла да се отърве от К. и побягнала към дома си. Същия ден бил подаден сигнал на телефон за спешни случаи за извършено нападение спрямо жената. На място пристигнали служители на реда, които извършили проверка, а впоследствие било образувано досъдебно производство срещу Ц.К. В хода на разследването е била извършена комплексна съдебна психолого-психиатрична експертиза, от заключението на която е видно, че пострадалата Т.К. към датата на престъпното деяние, извършено от обвиняемия К., е била в състояние на остра стресова реакция. Жената възприела заканата като реална непосредствена опасност за живота и здравето си. След случилото се Т.К. променила поведението си, като избягвала преминаването покрай дома на обвиняемия и се разболяла вследствие на претърпения стрес. Предстои съдът да насрочи разпоредително заседание по делото. Сподели:", "date": "2019.02.16", "title": "Съдят старец, пребил съседка с гаечен ключ и кол"}
{"url": "https://pik.bg/%D0%BE%D1%82%D1%87%D0%B8%D1%82%D0%B0%D1%82-02-%D1%80%D1%8A%D1%81%D1%82-%D0%BD%D0%B0-%D1%81%D0%B4%D0%B5%D0%BB%D0%BA%D0%B8%D1%82%D0%B5-%D1%81-%D0%B8%D0%BC%D0%BE%D1%82%D0%B8-%D0%B2-%D1%81%D0%BE%D1%84%D0%B8%D1%8F-news819978.html", "text": "Същевременно столицата бележи бум на разрешенията за строежи, което ще доведе до появата на много нови жилища през настоящата 2019 г. и до ръст на ипотечните кредити, коментира експертът Страхил Иванов и предупреди банките: \"За да финансираш 100 %, означава, че утре ще започнем да продаваме отново едни ненужни активи на банките и ще разчистваме техните имоти\". Агенциите за недвижими имоти отчитат едва 0,2 % ръст на сделките с имоти в София през 2018 г. спрямо 2017-а. Пловдив е с ръст малко над 1 %, а шампион е Варна с 6,6 %. Сподели:", "date": "2019.02.16", "title": "Отчитат 0,2% ръст на сделките с имоти в София"}
{"url": "https://pik.bg/%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0---%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%BF%D0%BE%D0%BC%D0%BB%D1%8F-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%BD%D0%B5-%D0%BC%D0%B8-%D1%8F-%D0%B4%D0%B0%D0%B2%D0%B0%D0%B9%D1%82%D0%B5-%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%B8%D0%B7%D0%B1%D0%BE%D1%80%D0%BD%D0%BE%D1%82%D0%BE-%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82-news820111.html", "text": "Когато участваш в политическия живот на страната, трябва да има постигнат консенсус. В политиката не винаги можеш да поставиш ултиматум. Нека припомним това на онези, които лансират твърденията в публичното пространство, че ГЕРБ прокарва \"червена линия\" на тоталитарно управление. Това заяви пред \"Събуди се...\" зам.-председателят на ГЕРБ Цветан Цветанов, коментирайки \"Когато някой излиза и започва да говори - ГЕРБ и ДПС са в съглашателство, нека погледнем нещата така - става дума за утвърждаването на европейски ценности, за прилагане стандартите на НАТО... Ние запазваме една дясна политика, която дава възможност на младите и компетентни хора да получават високи доходи, които да харчат тук, а не да отиват по Европа и по света. Имаше четири теми, които поставиха ДПС. В някои от тях те се припокриха с част от Обединени патриоти. Ние взехме решение, с което не сме ограничили българските граждани да гласуват. В България има политическа система за гласуване и тя е пропорционалната система. Тя е решение, което е взето още 90-те години. В началото имаше и мажоритарна, и пропорционална, от 91-ва година тя е само пропорционална. В годините, когато ГЕРБ бе извънпарламентарна политическа сила Мая Манолова предложи смесената система, но след това БСП се отказаха сами от този вариант, който сами наложиха. И в момента сме на пропорционална система. Единственото - през последните години се въведе преференцията. Ние сме стимулирали този процес, защото знаем, че тя е една възможност за избирателя да предпочетат някой, който е в листата... В политиката изкуството е да намериш този баланс, за да продължиш напред\", заяви вторият човек в ГЕРБ. \"Моля ви, недейте да давате за пример Мая Манолова. Тя беше човекът, който опорочи изборния процес! Тя подаде сигнал, че има двойни дъна, фалшиви бюлетини... Спомняте ли си деня за размисъл преди аферата \"Костинброд\" - той беше опорочен, след това - денят за изборите - опорочен. Така че не ми давайте за пример Мая Манолова за изборното законодателство. Въпреки това, което се случи тогава, ГЕРБ успяхме да победим... За да избегнем всякакво внушение и спекулации, трябва да си припомняме историята. Както каза премиерът Борисов - ние сме доказали, че можем да участваме по всякакви правила. На въпрос защо все пак \"бе посегнато на преференцията\", Цветанов отговори: \"Два милиона и половина поискаха мажоритарна система. Защо не зададохте тогава въпроса защо не се осъществи това? Политическа партия ГЕРБ е единствената, която участва активно в дебата с гражданите и има обратна връзка с гражданите\". Цветан Цветанов изтъкна, че политическите опоненти на ГЕРБ не могат да предложат алтернатива: \"В момента започва изграждането на автомагистрала \"Хемус\" до Велико Търново. Това са политиките... Винаги трябва да се търси баланс в дискусията\". На въпрос за Изборния кодекс - дали ще се намеси премиерът Борисов, Цветанов отговори: \"Ще се намеси президентът най-вероятно. Аз съм информирал премиера за всичко, което сме предприели в българския парламент за последните 48 часа Но когато не си на \"терен\". Динамиката в парламента беше изключително голяма. И нямаше как да комуникираме непрекъснато. Но за всичко той беше информиран. Говорих с колегите - и им казах - избираме дали да има предсрочни избори и политически хаос или постигаме политически консенсус. Държавата е над всичко\". \"В момента ситуацията е такава, че и премиерът, и всеки мислещ Русия възприема Черно море като нейна територия. А нека да кажем, че Черно море е международна територия. И Русия с анексирането на Крим, с увеличаването на военното си присъствие в Черно море доведе до ситуацията, която е сега\", заяви гостът. Според Цветанов противопоставянето на \"хибридната атака на Русия\" е благодарение на съвместните действия на страната ни с британските служби. По случая \"Гебрев\" е работено с тях. \"Русия с това присъствие на Федотов три пъти и с други действия, които са засечени..., за голямо съжаление хибридната атака към България не е спирала от средата на 2015 година. Хибридната атака се прави по много други начини. Да кажем и за онлайн медиите - анти НАТО, анти ЕС - ще видим колко са фалшивите новини, които се генерират ежедневно. В тях участват и БСП, и президентът\" дебатите в парламента за промените в Изборния кодекс. Сподели:", "date": "2019.02.16", "title": "В ДЕСЕТКАТА - Цветанов помля Мая Манолова: Не ми я давайте за пример за изборното законодателство! Във фалшивите новини участват и БСП, и президентът"}
{"url": "https://pik.bg/%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B8%D1%8F-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-%D0%B2%D0%BB%D0%B0%D0%BA-%D0%BC%D0%B0%D1%88%D0%B8%D0%BD%D0%B8%D1%81%D1%82%D0%B8%D1%82%D0%B5-%D1%81%D0%B0-%D1%83%D1%81%D0%BF%D0%B5%D0%BB%D0%B8-news820116.html", "text": "Управителят на компанията-собственик на дерайлиралия тази сутрин край гарата в Пловдив влак с пропан-бутан Петър Ганев коментира пред сутрешния блок на БТВ услучилото се. „Получихме рано сутринта сигнал за инцидента – разясни той. - Машинистите са подали сигнал, че са усетили звук от машината, при който машината дерайлира. Това повежда и вагони. Те веднага са успели да спрат. При огледа се установява, че има счупване на език на стрелката. При счупването на този език, влакът дерайлира и има 40 метра спирачен път. Няма ранени. Има дерайлиране на двата локомотива. Един вагон, празен, който е за охрана, също е дерайлирал. Една цистерна е излязла от релсите, но не се е обърнала. Още една цистерна също е излязла от релси, но и тя не се е обърнала”. Сподели:", "date": "2019.02.16", "title": "Управител на компанията-собственик на дерайлиралия край Пловдив влак: Машинистите са успели бързо да овладеят ситуацията"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%BE%D0%B2%D0%BD%D0%B8%D1%82%D0%B5-%D0%B2%D0%BB%D0%B8%D0%B7%D0%B0%D1%82-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8-%D0%BF%D0%B5%D1%87%D0%B0%D0%BB%D0%B1%D0%B8-%D0%B7%D0%B0-%D0%BA%D0%BE%D0%B7%D0%B8%D1%80%D0%BE%D0%B7%D0%B8%D1%82%D0%B5-news820092.html", "text": "В този ден сте лишени от чувството си за себесъхранение. На работното си място избягвайте предизвикани от вас конфликтите с колегите и ръководството. По-добре се откажете от делово пътуване. Пазете се от автопроизшествия. Прекалено емоционални сте и конфликтите на пътя са ви гарантирани. Не се опитвайте да прикривате проблемите на работното място. Признаването на грешките ще ви даде яснота какво трябва да промените. Бъдете отговорни. Ще се наложи да поемете отговорност за важна финансова сделка. Ваш съдружник ще ви подкрепи и за ваша изненада ще действа във ваша полза. Отхвърлете служебните си задачи до обед. При възникнала необходимост да подпишете спешни документи откажете директно. Може само да ги подготвите. Проведете разговори с роднините си, които имат имуществени претенции към вас. Не се ядосвайте заради клевети, станали причина за агресивното отношение на вашите колеги. Изяснете веднага проблема, за да не се задълбочи, преминавайки във взаимна омраза. Бъдете внимателни в общуването. На работното място всичко излиза извън контрол. Няма как да завършите планираните задачи, заради неочаквани трудности. Обмислете как да вложите вашите пари в успешен и доходен бизнес. Не ви съветвам да пътувате, дори и ако се налага да проведете делова среща. Заети сте с важни служебни задачи, но има хора, които настояват да ви видят без да се съобразят с вашето време. Вместо да се ядосвате откажете срещата и се задълбочете в работата си. Забравете за намерението си да провеждате разговори с ваши делови партньори. На работното място трудно се справяте със задълженията си. Бъдете особено внимателни, ако сте зад волана. Най-добре е да не пътувате. Разсеяни сте и трудно ще избегнете проблемите, дори и ако са по чужда вина. Днес не предприемайте пътуване. Анализирайте събитията на работното си място. Опитайте се да извлечете максимална полза за себе си. Не се впускайте в необмислени и ненужни промени. Ако се налага да приключите спешните си служебни задачи, имате достатъчно време до обед, а след това се заемете с другите си задължения. Денят изисква да прецените дали ви е необходима помощ и още днес се свържете с хора, които могат да ви бъдат полезни. Независимо в какво се състои възникналия проблем, съхранете доброто си настроение. В случаен разговор с колеги, с които сте излезли на разходка, ще научите за предстоящи промени на работното си място. Преодолявате с лекота трудностите, само ако анализирате събитията. Не сте в състояние да овладявате своята чувствителност и ще се окажете под непрекъснатия прицел на някой, който ви се оплаква. На работното място завършете задачите си, ако ви притискат срокове за тяхното изпълнение. Активността ви на работното място до обед ви помага да печелите с лекота. Не отказвайте допълнителните задачи. Търговците ще реализират невероятни приходи. Бизнесмените да подготвят предложенията, които трябва да обсъдят на работен обяд, без да подписват договори. На всяка цена се постарайте да избегнете назряващ конфликт с ръководството. Колегите ви са се изказали критично за вас, но не са преценили, че вредят по-скоро на себе си. Обсъдете с подчинените си проблемите, свързани с работния процес, за да не се създадат условия за загуби в следващите дни, които няма как да предотвратите. Очаквайте разправия в семейството заради неразплатени дългове с ваши роднини и неизпълнени обещания, които сте изрекли необмислено. Не се притеснявайте, ако не преобърнете събитията в своя полза. Предложенията за работа са гаранция за бъдещите ви материални успехи, ако сте достатъчно гъвкави и не пропуснете шансът си. Сподели:", "date": "2019.02.16", "title": "САМО В ПИК - ХОРОСКОПЪТ НА АЛЕНА: Овните влизат в конфликти, печалби за Козирозите"}
{"url": "https://pik.bg/%D1%88%D0%BF%D0%B8%D0%BE%D0%BD%D1%81%D0%BA%D0%B8-%D0%B8%D0%B3%D1%80%D0%B8-%D0%B1%D0%B8%D0%B2%D1%88%D0%B8%D1%8F%D1%82-%D1%82%D0%BE%D0%BF-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D1%87-%D0%B8%D0%B2%D0%B0%D0%BD-%D0%BF%D0%B5%D0%BD%D0%BA%D0%BE%D0%B2-%D0%B7%D0%B0-%D1%81%D0%BB%D1%83%D1%87%D0%B0%D1%8F-%E2%80%9E%D0%B3%D0%B5%D0%B1%D1%80%D0%B5%D0%B2%E2%80%9D-%D0%B8-%D0%B8%D0%BC%D0%B0-%D0%BB%D0%B8-%D0%B2%D1%80%D1%8A%D0%B7%D0%BA%D0%B0-%D1%82%D0%BE%D0%B9-%D1%81--news820117.html", "text": "Бивш заместник-началник на разузнаването Иван Пенков коментира пред сутрешния блок на БТВ случат с отравянето на родния бизнесмен Емилиян Гебрев и има ли връзка този случай с отравянето на руския двоен шпионин Сергей Скрипал и дъщеря му Юлия във Великобритания. „Принципно е въможно да има инфилтрирани в нашето разузнаване руски агенти – анализира Иван Пенков. - Може да са един-двама, може и пет-десет. Това трябва да знаят службите ни за сигурност. Проблемът е сериозен, доколкото изтича информация, която е закрита за институциите ни и държавата. Руското военно разузнаване винаги се е стремяло да създава свои източници във висшите кръгове на власта. И така работят не само руските служби”. Иван Пенков признава, че за него е странно, че британските служби са се включили едва сега в разследването на отравянето на оръжейния бизнесмен Емилиян Гебрев. „Странно е, че британските служби идват четири години по-късно – анализира Пенков. - Те едва ли имат вина. Ако някой е виновен за този четиригодишен застой, това са нашите служби. Случаят с Гебрев е известен период от време преди случая „Скрипал”. Не трябва да имаме съмнения, че службите за сигурност навремето са се докоснали до този случай, но вероятно поради липса на опит не са го развили. Този случай не е единствен с посягане на живота на наш бизнесмен. Ако върнем нещата назад ще видим и други – банкерът Емил Кюлев.Ако трябва да съм и по-зловещ, и случаят с Луканов. Той бе замесен в бизнеса, след като вече не бе премиер. Не искам да се връщам назад за това дали има там руска връзка като намеса. Това са основи за анализи на случая с Гебрев. И той е бизнесмен, който не е безобиден за руската страна. Оказва се, че години наред той е правил сериозни сделки в оръжейния бизнес, който е сериозно перо за Русия. Той е изнасял оръжие и военни материали за Украйна, а всички знаем за сложните отношения между Русия и Украйна. Така случаят получава едно оцветяване. Нямаме представа какъв е бил анализът на службите за сигурност навремето. Сега те казват, че продължават разследването отпреди четири години. За мен има връзка между случаите на Гебрев и Скрипал в по-ретроспективен аспект. Руското разузнаване има сериозна история. Преживяло е две световни войни. И до ден днешен те разузнават индустриите на страните по света – военната икономика, военната промишленост и военната търговия, както и сигурността на собствената си икономика.  Във Великобритания бе направен опит за покушение срещу един предател на руските интереси. Тук се получава една демонстрация на това, че Русия ще защитава своите интереси и няма да търпи от братска България такива сюжети. Това е връзката. Службите за сигурност трябва да активират дейността си и това показва този случай с Гебрев”. Сподели:", "date": "2019.02.16", "title": "ШПИОНСКИ ИГРИ: Бившият топ разузнавач Иван Пенков за случая „Гебрев” и има ли връзка той с отравянето на Сергей Скрипал"}
{"url": "https://pik.bg/%D0%B4%D0%B5%D1%82%D1%81%D0%BA%D0%B0%D1%82%D0%B0-%D1%85%D0%B8%D1%80%D1%83%D1%80%D0%B3%D0%B8%D1%8F-%D0%B2-%D1%83%D0%BC%D0%B1%D0%B0%D0%BB-%D1%81%D0%B2%D0%B5%D1%82%D0%B8-%D0%B3%D0%B5%D0%BE%D1%80%D0%B3%D0%B8-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%81-%D0%BD%D0%BE%D0%B2%D0%B0-%D0%B0%D0%BF%D0%B0%D1%80%D0%B0%D1%82%D1%83%D1%80%D0%B0-news819888.html", "text": "Клиниката по детска хирургия в УМБАЛ \"Свети Георги\" в Пловдив получи модерна животоспасяваща апаратура. Тя е на стойност 16 000 лева. Средствата за закупуването й са събрани от благотворителния базар на учениците от ОУ “Княз Александър I“ и от търга на картини, организиран от Медицинския университет. На церемонията при връчването на дарението всички се обединиха под мотото \"Доброто и любовта побеждават\". Към събраната от двете акции сума от 10 000 лева компания за продукти за здравеопазването също добавя дарение и така уредите за прецизни вливания на разтвори стават общо пет - 2 инфузомата и 3 перфузора, предава \"Марица\". \"Апаратурата е животоспасяваща за малките пациенти. Тя е последно поколение и ще ни помага много. Нашите анестезиолози спасяват деца, оперирани на 800 грама, с вродени тежки аномалии и всеки ден се нуждаят от тези апарати. Сега нашите лекари няма да се питат - кое дете да включат на апарата, всяко дете ще има свой апарат. Само до обед оперирахме 10 деца\", заяви началникът на детската хирургия проф. Пенка Стефанова. Тя добави, че други три деца са настанени в Клиниката по детска хирургия с плевропневмонии, които са усложнени с белодробна деструкция след прекаран грип. Те са на възраст от 2 до 4 години. Състоянието им постепенно се подобрява. Проф. Пенка Стефанова благодари на дарителите, които получиха икона с лика на Богородица. Сподели:", "date": "2019.02.16", "title": "Детската хирургия в УМБАЛ \"Свети Георги\" се похвали с нова апаратура"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D1%80%D0%B0%D0%B4%D0%B5%D0%B2-%D1%81%D0%B5-%D0%BE%D1%81%D1%82%D1%80%D0%B8%D0%B3%D0%B0-%D0%BA%D0%B0%D1%82%D0%BE-%D0%BC%D1%83%D1%82%D1%80%D0%B0---15-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B3%D0%B5%D0%BE%D1%80%D0%B3%D0%B8-%D0%B2%D0%B5%D1%87%D0%B5-%D0%B2%D1%8A%D1%80%D1%82%D0%B8-%D0%B3-news819933.html", "text": "Синът на президента Румен Радев е сменил драстично визията си, видя „Ретро“. Тийнейджърът Георги, който до скоро се носеше с доста дълга коса и бретон, се е обръснал почти нула номер, повлиян от новите си увлечения. Съученици на президентския наследник разкриват, че младежът променил имиджа си още покрай празниците, когато името му бе замесено в скандално меле в столична дискотека. Доскоро се стремял визуално да прилича на кумирите си от футболните среди, но напоследък по-скоро се стараел да догони визията на лошо момче, най-вече за да се харесва на връстничките си от женски пол. Тъй като Георги е сред най-успешните млади футболни надежди на столичен частен клуб, той бил по-суетен от съучениците си и се радвал на по-голямо внимание от момичетата в училището си и в квартала. Именно заради близка до сърцето му девойка името му бе замесено в юмручна схватка с още цяла тълпа почерпени непълнолетни момчета, докато купонясвал със свои приятели в софийския нощен клуб „Голдън Бий“. Георги е едва на 15 и според закона не би трябвало да бъде навън, камо ли в бар, без придружител, след 22 часа вечерта. Отскоро обаче тийнейджърът настоявал пред майка си да излиза по тъмно, защото всичките му връстници го правели, а той не искал да се дели от компанията. Съучениците му от столичното 38-о училище \"Васил Априлов\" издават, че по принцип Георги бил по-свит, но в последните две години се отракал, закачал се с девойките на своята възраст и вече не държал чак толкова на оценките и отличния успех. Георги е син на Румен Радев от първия му брак с банкерката Гинка Кесякова. След раздялата им и встъпването на Радев в длъжност Георги и сестра му Дарина живеят плътно с майка си, а с баща си се виждат само по празници. Приятели на президентския наследник го описват като интелигентно и будно, но доста палаво момче. Тези му черти в характера се подсилвали и от имиджа му на футболист. Неотдавна самият държавен глава сподели, че за Георги най-важният човек в момента е неговият треньор, а основният му приоритет са успехите в спорта. Радев-младши тренирал професионално още от невръстна детска възраст, а през миналото лято постигна и първия си по-сериозен пробив. Той бе сред трите млади футболни надежди, избрани да отидат на проби във Валенсия, след като впечатлили хора от ръководството на едноименния клуб на турнир в гръцкия град Нафплио. Сподели:", "date": "2019.02.16", "title": "САМО В ПИК И \"РЕТРО\": Синът на Радев се острига като мутра - 15-годишният Георги вече върти гаджета"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B3%D0%BE%D0%BB%D1%8F%D0%BC-%D0%BF%D0%BE%D0%B6%D0%B0%D1%80-%D0%B2-%D1%81%D0%BE%D1%84%D0%B8%D1%8F-news820159.html", "text": "Пожар гори в апартамент в жилищен блок в столичния квартал „Лагера\". Жилищната кооперация се намира на бул. цар Борис III срещу Софийски районен съд. Инцидентът станал около 11,40 ч., съобщава \"Новини.бг\". На място веднага пристигнали две пожарни коли и полиция. Обитателите на горящото жилище са излезли на терасата и очакват помощ. От МВР поясниха за инцидента: Сигналът е подаден малко преди 12 часа. По първоначални данни пожар е възникнал в апартамент на 5 етаж в жилищен блок. Веднага към мястото са изпратени 4 пожарни коли, стълба и линейка. Няма пострадали. Заради задимяване се евакуирани живущите в блока. Огънят е локализиран. Предстои оглед на място за установяване на причините за инцидента. Сподели:", "date": "2019.02.16", "title": "ОТ ПОСЛЕДНИТЕ МИНУТИ: Голям пожар в София"}
{"url": "https://pik.bg/%D0%BC%D0%B2%D1%80-%D0%BD%D1%8F%D0%BC%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BF%D1%80%D0%B8-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D0%BA%D0%B0-%D0%BD%D0%B0-%D0%B6%D0%BF-%D0%B3%D0%B0%D1%80%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-news820131.html", "text": "Няма пострадали, няма опасност за населението при дерайлирането на товарния влак на жп гара Пловдив, съобщиха от МВР. Сигналът е подаден днес около 4.39 часа. По първоначални данни на жп гара Пловдив е дерайлирал товарен влак. Веднага към мястото са изпратени два пожарни автомобила и един химичен. Полицейски екипи са отцепили района на инцидента. Няма пострадали и няма опасност за населението. Към мястото пътува главен комисар Николай Николов, директор на ГД „Пожарна безопасност и защита на населението“. Преустановено е движението на влакове между Пловдив и Филипово. Предприети са незабавни аварийно–възстановителни дейности за осигуряване на проходимост на жп трасето. Направена е организация за обслужване на пътниците от засегнатите влакове. Сподели:", "date": "2019.02.16", "title": "МВР: Няма опасност за населението при дерайлирането на влака на жп гара Пловдив"}
{"url": "https://pik.bg/%D0%B2-%D1%81%D0%BE%D1%84%D0%B8%D1%8F-%D0%B0%D0%B2%D1%82%D0%BE%D0%B1%D1%83%D1%81-%D0%BE%D1%82-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D1%81%D0%B5-%D1%83%D0%B4%D0%B0%D1%80%D0%B8-%D0%B2-%D1%82%D1%80%D0%B0%D1%84%D0%BE%D0%BF%D0%BE%D1%81%D1%82-news820153.html", "text": "Отново инцидент с автобус на градския транспорт в София. Катастрофата е станала на „Илиянско шосе”. За щастие няма пострадали пътници. По данни на МВР сигналът е получен около 6 часа тази сутрин. От Столичната община уточняват, че вероятно на шофьора му е прилошало и се е блъснал в трафопост, съобщава Нова телевизия. Водачът не е пострадал. За последния месец това е поредна катастрофа с автобус на градския транспорт. Заради лошите условия на труд, в знак протест, от няколко дни шофьорите работят с жълти жилетки. Сподели:", "date": "2019.02.16", "title": "В СОФИЯ: Автобус от градския транспорт се удари в трафопост"}
{"url": "https://pik.bg/%D0%BF%D0%B0%D0%BA-%D0%BF%D0%BB%D1%8A%D0%B7%D0%B2%D0%B0%D1%82-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-13-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D0%B5%D0%BB%D1%85%D0%BE%D0%B2%D1%81%D0%BA%D0%BE-news820150.html", "text": "В землището на село Лалково, община Елхово, са били задържани 13 нелегални мигранти , съобщиха от Областната дирекция на МВР в Ямбол. Задържаните са 13 мъже от афганистански произход, трима от тях са непълнолетни. Полицията проверява съпричастността на жител на Елхово, за който има данни, че е трябвало да ги превози към вътрешността на страната . Задържан е и мъж от Бургас, за който се предполага, че е координирал действията по извозването на мигрантите. Разследването продължава под надзора на Районна прокуратура - Елхово, образувано е досъдебно производство по случая. Сподели:", "date": "2019.02.16", "title": "ПАК ПЛЪЗВАТ: Задържаха 13 нелегални мигранти в Елховско"}
{"url": "https://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D1%81%D0%BB%D0%B5%D0%B4%D1%81%D1%82%D0%B2%D0%B5%D0%BD%D0%B0-%D1%81%D0%BB%D1%83%D0%B6%D0%B1%D0%B0-%D0%BF%D0%BE%D0%B5%D0%BC%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B8%D1%8F-%D0%B2%D0%BB%D0%B0%D0%BA-%D0%B2-%D0%BF%D0%BB%D0%BE%D0%B2-news820157.html", "text": "По разпореждане на главния прокурор следователи от Националната следствена служба поемат разследването на инцидента с дерайлиралия влак в Пловдив. Това съобщи за „Фокус” говорителят на главния прокурор Румяна Арнаудова. „Прокуратурата е уведомена за инцидента от тази сутрин, при който товарна влакова композиция дерайлира на централната гара в Пловдив – разясни Арнаудова. -  Окръжният прокурор лично е отишъл на мястото на произшествието. Под негово ръководство се извършват процесуално-следствени действия. За инцидента веднага е уведомен и главният прокурор. По негово разпореждане следователи от Националната следствена служба поемат разследването. Към мястото на инцидента пътуват екипи от НСлС и експерти, които имат достатъчно опит в разследване на жп катастрофи, такива, които имат опит и при инцидента в Хитрино. В рамките на деня ще се извърши оглед на местопроизшествието, ще бъдат разпитани свидетели, за да се установи причината и евентуалната вина за настъпване на този инцидент“. Сподели:", "date": "2019.02.16", "title": "Националната следствена служба поема разследването на инцидента с дерайлиралия влак в Пловдив"}
{"url": "https://pik.bg/%D1%88%D0%BE%D0%BA-%D0%BF%D0%B5%D0%B4%D0%BE%D1%84%D0%B8%D0%BB-%D0%B8%D0%B7%D0%BD%D0%B0%D1%81%D0%B8%D0%BB%D0%B8-%D0%BF%D0%BE-%D0%BC%D0%B0%D0%BB%D0%BA%D0%B8%D1%82%D0%B5-%D1%81%D0%B8-%D0%B1%D1%80%D0%B0%D1%82-%D0%B8-%D1%81%D0%B5%D1%81%D1%82%D1%80%D0%B0-%D0%B4%D0%BE%D0%BA%D0%B0%D1%82%D0%BE-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B5-%D1%81%D0%B0-%D0%B2%D0%BA%D1%8A%D1%89%D0%B8-news820102.html", "text": "Мъж от Якутия изнасилвал в продължение на половин година своите по-малки брат и сестра, съобщават от следствения комитет в региона. За пръв път 31-годишният мъж в състояние на алкохолно опиянение изнасилвал своята 12-годишна сестра, докато родителите им не били вкъщи. После изнасилил 11-годишния си брат, докато всички спели. През май 2018 г. изродът отново се опитал да изнасили сестра си. Със сила я вкарал в семейната кола, но майката видяла случващото се и се развикала. Мъжът заключил момичето в автомобила и заплашил майка си, че ще убие цялото семейство, ако разгласи случилото се. Въпреки заплахите жената сигнализирала в полицията и мъжът бил арестуван. Той не признал вината си и заявил, че е наклеветен. Разследващите установили, че малко преди да извърши гнусната гавра той бил излязъл от затвора. Престъпникът отново се връща зад решетките. Този път за 20 години. Сподели:", "date": "2019.02.16", "title": "ШОК: Педофил изнасили по-малките си брат и сестра, докато родителите не са вкъщи"}
{"url": "https://pik.bg/%D1%81%D0%B0%D1%89-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D1%81%D1%80%D0%B5%D1%89%D0%B0-%D1%81-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D1%89%D0%B5-%D1%80%D0%B0%D0%B7%D0%B3%D0%BE%D0%B2%D0%B0%D1%80%D1%8F-%D1%81-%D0%BC%D0%B0%D0%B9%D0%BA-%D0%BF%D0%B5%D0%BD%D1%81-%D0%B2-%D0%BC%D1%8E%D0%BD%D1%85%D0%B5%D0%BD-news820160.html", "text": "Съединените щатите са поискали среща с българския премиер. Това стана ясно в Мюнхен, където продължава конференцията по сигурността. Очаква се българският премиер Бойко Борисов да разговаря с вицепрезидента на САЩ Майк Пенс. Срещата между двамата ще е около 15:00 часа българско време. Подробности не се съобщават. Очаква се разговорите да са свързани с доставката на нови изтребители за България. В петък в Мюнхен военният министър Красимир Каракачанов разговаря с представителите на американската фирма. „Това, което говорят сега с „Локхийд Мартин” е т.н. допълнителна помощ. Или какво още да се изгради. Първите две цели - ремонт, при положение, че се подпише договор. Те си говорят по принцип. Аз не съм се виждал с тях. Нищо не очаквам, когато се видят, ще кажа. да взема да кажа нещо, той после да ме опровергава, все пак вицепрезидент на Щатите. Той иска срещата, не аз\", коментира Борисов. Сподели:", "date": "2019.02.16", "title": "САЩ поискаха среща с Борисов, премиерът ще разговаря с Майк Пенс в Мюнхен"}
{"url": "https://pik.bg/%D0%B4%D0%B5%D0%B2%D0%B5%D1%82%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D1%81-%D0%BC%D0%BE%D1%80%D0%B1%D0%B8%D0%BB%D0%B8-%D0%B5-%D1%80%D0%B0%D0%B7%D0%B2%D0%B8%D0%BB%D0%BE-%D0%B4%D0%B8%D1%85%D0%B0%D1%82%D0%B5%D0%BB%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-news820161.html", "text": "Деветгодишно дете от заразените с морбили е развило дихателни проблеми и е преместено в реанимацията на болницата в Благоевград. Там беше настанен и 27-годишен мъж с усложнения, съобщи БТВ. 21 е броят на заразените, за 11 от тях е потвърдено, че са болни от морбили. Те се лекуват в три болници – в Гоце Делчев, София и Благоевград. Вчера стана ясно, че вътреболнична инфекция е причина за случаите на морбили в Разлог. Почти всички заразени са лежали в детското отделение на болницата в града, където са имали контакт с вируса. 5 деца от Разлог бяха настанени спешно в столичната болница „Света Анна”. Те са под наблюдение и се лекуват, но окончателните резултати имат ли морбили или не ще излязат в средата на идващата седмица. Лекарите съветва неимунизираните срещу морбили да се имунизират, за да се предпазят от усложнения. Сподели:", "date": "2019.02.16", "title": "Деветгодишно дете с морбили е развило дихателни проблеми"}
{"url": "https://pik.bg/%D0%B5%D0%BF%D0%B8%D0%B4%D0%B5%D0%BC%D0%B8%D0%BE%D0%BB%D0%BE%D0%B3%D1%8A%D1%82-%D0%BC%D0%B8%D1%80%D0%B0-%D0%BA%D0%BE%D0%B6%D1%83%D1%85%D0%B0%D1%80%D0%BE%D0%B2%D0%B0-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D1%81%D1%8A%D1%81-%D0%B7%D0%B0%D1%80%D0%B0%D0%B7%D0%B5%D0%BD%D0%B8%D1%82%D0%B5-%D0%BE%D1%82-%D0%BC%D0%BE%D1%80%D0%B1%D0%B8%D0%BB%D0%B8-%D1%82%D0%BE%D0%B2%D0%B0-%D0%B5-%D1%81%D0%B8%D0%B3%D0%BD%D0%B0%D0%BB-%D0%BA%D0%BE%D0%B9%D1%82%D0%BE--news820106.html", "text": "Епидемиологът Мира Кожухарова коментира пред сутрешния блок на БТВ ситуацията с ъс заразените от морбили деца от Благоевградско. „Няма място за паника. Това е сигнал, който обаче има решение – категорична бе Кожурхарова. - И това решение съществува от години – ваксини. И трябва да се възползваме от това решение. Децата, които са заразени, не са ваксирнирани, защото става дума за нагласа в обществото. Ясно е че има грешки. Лекарите ни явно не са достатъчно добре подготвени. Всеки се съветва с лекарите, които трябва да обяснят проблема. Така че не съм склонна да обвинявам родителите. Лекарите трябва да им обяснят. Процентът на имунизираните наистина трябва да е много по-голям и това зависи от взаимното разбиране – общество и лекари. В момента проблемът реално не е толкова голям. Родителят и сега може да си ваксинира детето, ако личният им лекар работи. Това не се отнася само за Благоевградска област. Явно не сме достигнали до необходимия обхват за ваксиниране на децата. От морбили могат да бъдат засегнати не само деца, но и всички, които не са имунизирани. Най-податливи са възрастните хора”. Доктор Лъчезар Панчев от столичната болница „Света Ана” даде последна информация за състоянието на петте деца от разлог с морбили, които са настанени в болницата. „Няма промяна при настанените деца при нас с морбили. – каза той. – Очакваме такава в началото на идната седмица. Ясно е, че периодът за възстановяване ще е по-дълъг при тях и това е обичайно. Едното от децата е с пневмония. Тези, които не са имунизирани в района, да се имунизират, това е съветът ми”. Сподели:", "date": "2019.02.16", "title": "Епидемиологът Мира Кожухарова за ситуацията със заразените от морбили: Това е сигнал, който има решение. То е..."}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%BA%D1%8A%D1%80%D0%B4%D0%B6%D0%B0%D0%BB%D0%B8-%D0%BC%D1%8E%D0%BC%D1%8E%D0%BD-%D0%B0%D0%BB%D0%B8-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-news820115.html", "text": "Заместник кметът на Община Кърджали Мюмюн Али е подал оставка, съобщиха от пресцентъра на Община Кърджали, цитирани от „Фокус”. Негов ресор беше „Общинска собственост и икономическо развитие“.  В молбата си за освобождаване от длъжност той посочва „лични причини“. Мюмюн Али е назначен на тази длъжност на 30 декември 2016г. Кметът на община Кърджали инж. Хасан Азис е приел оставката на Мюмюн Али. Неговите функции ще бъдат разпределени между другите заместник кметове на общината. Мюмюн Али също вчера е поискал да бъде освободен и като председател на Общинската структура на ДПС-Кърджали. Сподели:", "date": "2019.02.16", "title": "Заместник кметът на Община Кърджали Мюмюн Али подаде оставка"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%BC%D1%8E%D0%BD%D1%85%D0%B5%D0%BD-%D0%B8%D1%81%D0%BA%D0%B0%D0%BC%D0%B5-%D0%B4%D0%B0-%D1%81%D0%BC%D0%B5-%D0%B0%D0%BC%D0%B1%D0%B8%D1%86%D0%B8%D0%BE%D0%B7%D0%BD%D0%B8-%E2%80%93-%D1%82%D0%BE%D0%B3%D0%B0%D0%B2%D0%B0-%D0%BD%D0%B8-%D0%B5-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC-%D0%B8-%D0%B0%D0%BC%D0%B1%D0%B8%D1%86%D0%B8%D0%BE%D0%B7%D0%B5%D0%BD-%D0%B1-news820175.html", "text": "Министър-председателят Бойко Борисов проведе двустранна среща с еврокомисаря по бюджет и човешки ресурси Гюнтер Йотингер в рамките на Мюнхенската конференция по сигурността, съобщиха от Правителствената информационна служба, цитирани от „Фокус”. В центъра на на разговора им бяха преговорите по Многогодишната финансова рамка (МФР) за периода 2021-2027 г. „Искаме да сме амбициозни - то тогава ни е необходим и амбициозен бюджет. От това зависи и бъдещото ни развитие, както и да покажем, че ЕС може да действа единно в трудни времена и да излезе още по-силен от кризите“, заяви българският министър-председател пред еврокомисаря Йотингер. Премиерът Борисов посочи, че България подкрепя аргументите и позицията на ЕК за приключване на преговорите по МФР до октомври 2019 г. „Надявам се, че ще можем да постигнем споразумение навреме, за да няма забавяне в програмите, да отговорим на очакванията и да си върнем доверието на нашите граждани“, каза министър-председателят Борисов. Той посочи пред Йотингер, че от нас се изисква да намерим баланса между политиката за растеж и новите приоритети. „България, като външна граница на ЕС, добре разбира необходимостта от осигуряване на достатъчно средства за новите предизвикателства, особено в областта на сигурността, миграцията и отбраната. Но също толкова важно е бюджетът на ЕС да инвестира в растеж, заетост, конкурентоспособност и конвергенция“, подчерта премиерът Борисов. Той заяви, че за страната ни кохезионната политика и общата селскостопанска политика са от приоритетно значение и са доказали своята добавена стойност за целия ЕС. „Изключително необходимо е допълнително засилване на фокуса върху нуждите на най-слабо развитите региони. Само така ще избегнем задълбочаването на изоставането и ще подпомогнем засилването на икономическото и социалното развитие и на ЕС като цяло“, каза още премиерът Бойко Борисов. Българският министър-председател и еврокомисарят се обединиха около позицията, че балансирано постижение по МФР, отчитащо нуждите на държавите членки, е постижима цел. Сподели:", "date": "2019.02.16", "title": "Премиерът Борисов в Мюнхен: Искаме да сме амбициозни – тогава ни е необходим и амбициозен бюджет на ЕС"}
{"url": "https://pik.bg/%D0%BE%D0%BA%D1%80%D1%8A%D0%B6%D0%BD%D0%B8%D1%8F%D1%82-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B8%D1%8F%D1%82-%D0%B2%D0%BE%D0%B4%D0%B5%D1%89-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%B5-%D1%81%D1%8A%D1%89%D0%B8%D1%8F%D1%82-%D0%BA%D0%BE%D0%B9%D1%82%D0%BE-%D0%B5-%D0%B1%D0%B8%D0%BB-%D0%B8-%D0%BF%D1%80%D0%B8-%D0%B8%D0%BD%D1%86-news820185.html", "text": "Дерайлиралият водещ локомотив на товарната влакова композиция, която тази сутрин дерайлира край гарата в Пловдив, е същият, който е бил и при инцидента в Хитрино. Това заяви главният прокурор на Пловдив Румен Попов пред радио „Фокус-Пловдив”. На въпрос дали и машинистите са били същите, които са управлявали композицията при трагичния инцидент в Хитрино, Попов отговори, че няма такива сведения. Окръжният прокурор на Пловдив посочи, че всички институции работят по случая. „По разпореждане на главния прокурор след извършване на първоначалния оглед, се очаква на място да пристигне екип от следователи от Националната следствена служба, специализирали в разследване на подобни случаи и инциденти“, каза Румен Попов. Сподели:", "date": "2019.02.16", "title": "Окръжният прокурор на Пловдив: Дерайлиралият водещ локомотив е същият, който е бил и при инцидента в Хитрино"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%85%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%BA%D0%B8%D1%80%D0%B8%D0%BB-%D0%B8-%D1%81%D1%82%D0%B5%D1%84%D0%B0%D0%BD-%D0%B8%D0%B7%D0%B2%D0%B5%D0%B4%D0%BE%D1%85%D0%B0-%D0%B3%D0%B8-%D0%BE%D1%82-%D0%B8%D0%BD%D1%82%D0%B5%D0%BD%D0%B7%D0%B8%D0%B2%D0%BD%D0%BE%D1%82%D0%BE-news820167.html", "text": "Близнаците Кирил и Стефан Събеви, които вчера бяха приети в изключително тежко състояние в УМБАЛ Бургас след съмнение за предозиране с твърд наркотик или коктейл от нискокачествена дрога, са стабилизирани, съобщава \"Флагман\". Двамата са изведени от отделението по Интензивно лечение и реанимация на УМБАЛ Бургас, контакти са, но ще останат под лекарство наблюдение. Кирил има и черепно-мозъчна травма. Вчера след инцидента с брат му, и при вида на дошлите на ул.”Цар Симеон I” униформени, той панически побягна и изведнъж падна на плочките край Съдебната палата, удряйки си много тежко главата. Родителите на двамата студенти по Фармация са неотлъчно до тях, а в последните 14-15 часа лекарите направиха всичко възможно, за да ги спасят. Сподели:", "date": "2019.02.16", "title": "Добра новина! Стабилизираха близнаците Кирил и Стефан, изведоха ги от Интензивното"}
{"url": "https://pik.bg/%D1%82%D0%B0%D0%B9%D0%BD%D0%B8-5-%D0%BD%D0%B5%D1%89%D0%B0-%D0%B7%D0%B0-%D1%81%D0%B5%D0%BA%D1%81%D0%B0-%D0%BA%D0%BE%D0%B8%D1%82%D0%BE-%D0%BD%D0%B8%D0%BA%D0%BE%D0%B9-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B8-%D0%BA%D0%B0%D0%B6%D0%B5-news819864.html", "text": "За секс се говори много. Почти навсякъде около нас има „специалисти”, които раздават съвети на килограм. За тъмната страна на секса обаче малцина се осмеляват да говорят. Ето няколко неща, които няма да чуете от всеки: Едва ли ще се намери някой, който в прав текст да ви каже, че сексът е причината, поради която си купувате нова рокля, скъпо бельо или пък „убивате” три часа при фризьора. Дори сега много от вас ще кажат, че го правят предимно се себе си. Признайте си обаче, че в основата на всичко стои мъж, пред когото искате да се покажете в най-добрата светлина, което пък от своя страна предвещава незабравими емоции в спалнята. Особено когато партньорът е нов. Често пъти докато двамата души си паснат в леглото минава доста дълъг период, в който не всичко върви като по мед и масло. На противоположния полюс пък е ситуацията, когато двама души са прекалено дълго време заедно. Динамичното ежедневие често \"убива” желанието за интимни ласки, а на моменти се получава нещо от типа \"Плаче ми се, а той ме иска”. Често пъти в желанието си да експериментират под завивките, партньорите се натъкват на неприятни преживявания, които дълго време оставят горчиви спомени в съзнанието им. Или поне докато не се появи човекът, който да превърне кошмара във вълнуващо преживяване. Неслучайно казват, че лош секс няма, има лоши любовници. Може и да помните цял живот първия си сексуален партньор, но с времето едва ли той ще означава нещо за вас. И това е съвсем нормално. По-притеснително би било, ако във всеки следващ търсите прилика с първия, рискувайки да пропуснете красивите моменти на новата връзка. Сподели:", "date": "2019.02.16", "title": "ТАЙНИ: 5 неща за секса, които никой няма да ви каже"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D0%BA%D1%81%D0%BF%D0%B5%D1%80%D1%82%D1%8A%D1%82-%D0%BF%D1%80%D0%BE%D1%84-%D1%80%D0%B0%D0%B4%D1%83%D0%BB%D0%BE%D0%B2-%D1%81%D1%8A%D1%81-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8%D1%82%D0%B5-%D0%B2-%D0%B8%D0%BD%D0%B2%D0%B5%D1%81%D1%82%D0%B1%D0%B0%D0%BD%D0%BA-%D1%81%D0%B0%D0%B3%D0%B0-news820034.html", "text": "Експертът по национална сигурност проф. Николай Радулов даде ексклузивно интервю пред агенция ПИК, в което коментира аферата с венецуелските милиони в \"Инвестбанк\", сагата с отравянето на оръжейния бос Емилиян Гебрев, както и екстрадирането у нас на ъндърграунд боса Димитър Желязков-Митьо Очите. Проф. Радулов направи сензационни разкрития пред медията ни, като обясни каква е връзката между банката на Петя Славова и южноамериканската страна. - Тук случаят не е толкова сложен. Очевидно е, че тези пари са превеждани по банков път по начин, който не е предизвикал никакви подозрения в банката. Най-вероятно, тъй като това е изискване по Закона за банките, банката е отправяла в ДАНС уведомление за сумите и за адресата, както и за адреса, по който се получават средствата. Тоест нямало е най-вероятно основание за разследване и затова дори и ДАНС да е правила някакви проверки, не е намерила нещо, което да я накара да се съмнява. Не забравяйте, че Венецуела не е под някаква възбрана. Тъй като в момента се правят проверки от ДАНС в банката, няма да се намерят никакви противоправни деяния от нейна страна. Още повече, доколкото разбрах от заявление на банката, изпратените пари са от други банки, които при това не са венецуелски. Не виждам нищо чудно тук. Подозренията, които имат американците, би трябвало още в самото начало да бъдат изкарвани. Защото знаете много добре че не само във връзка с мерките срещу изпиране на пари, а и във връзка с мерките за борба срещу тероризма, точно американците държат протокола за цялата система за трансфер на пари. И ако те са имали още в началото подозрения, когато парите са започнали да постъпват, би трябвало да предупредят нашите специални служби. - Не очаквам да се стигне до разкритие, което несъмнено да докаже, че банката е знаела, че всъщност това е система за пране на пари. Иначе всичко е много възможно. Самите операции по пране на пари се извършват от специалисти, така че да не приличат на такива. - Трудно е да се каже. Който и да попитате сега, дори и финансист, при тази минималистична информация, която ни се подава през медиите, не може да твърдим абсолютно нищо. Може и да е, може и да не е. Тук е въпрос да се направи едно сериозно разследване, за да се види дали нашата банкова система е пробита, или просто тези хора, които боравят с парите, са много опитни, или просто не е никакво пране на пари. Това не можем ние да го установим от един анализ. Трябва да се работи със сметките, да се види как са превеждани парите, от кои банки, с какъв имидж са тези банки, по какви сметки, кой е крайният получател. Защото, доколкото разбирам, от тези 140 милиона 60 вече са изпратени по други сметки, а 80 са запорирани. От тази информация, която имаме, не може да се произнесем, че това прилича на пране на пари или че изобщо не прилича. Факт е, че американската страна има своите основания да го каже, след като цял посланик се задвижва. Просто нямаме нито достатъчно информация, нито основание сега да сме категорични дали това е пране на пари, или не е. - Вие сте прав, че това изнасяне на данни и факти е прибързано. От друга страна този подход се прави и при всички други случаи, които получиха публичност през последните години у нас. Първо се казва, че самоличността на заподозрения се пази, после тя изтича веднага и то не без участието на тези, които вършат разработките. Не се постъпва така при едно разследване. Аз бих подчертал нещо друго в този случай, което би дало известно основание да се замислим въобще за връзката на Венецуела с въпросната банка. - Да, такава връзка съществува и аз ще ви кажа каква е. Не знам дали си спомняте как се създаде тази банка. Някога тя носеше името Българска църковна банка, преди да се превърне в тази банка, която сега се управлява и е собственост на Петя Славова. Тогава тази банка, освен под егидата на Патриаршията, беше и под егидата на българското разузнаване. А българското разузнаване винаги е поддържало тесни връзки с хора от Венецуела. И там един от хората на основни позиции беше починалият миналата година Теодоро Петков - човек от български произход, роден там, но баща му е бил човек, който е избягал преди 9 септември, а властта го е преследвала заради политическите му убеждения. Връзката съществува, защото дълги години военнопромишленият комплекс е поддържал Венецуела, доставяйки им, разбира се, заедно със Съветския съюз, оръжие и различни консумативи за водене на военни действия. Много е вероятно при тези стари връзки с разузнаването, с мрежата на нашето разузнаване там, да е останало нещо и това нещо да води до подозрения от страна на американската страна и въобще по отношение на целия този случай. Лошото е, че стават много гръмки сигнали, и друг път сме си говорили с вас, и след това нещата затихват и няма никакъв резултат. - Като че ли някой се опитва да ни накара да мислим, че двата случая са много тясно свързани един с друг. Мисля обаче, че независимите лаборатории ясно казват, че това вещество не е новичок. В публичното пространство обаче се набляга на един друг акцент - използваното вещество не е новичок, но е от групата вещества, които биха могли да бъдат свързани с новичок. Такова вещество са и торовете, които произвежда една американска компания. Трябва ли да твърдим, че американците са свързани по някакъв начин с опита за убийство? Не, разбира се. Трябва да сме по-близо до фактите. Тези, които имат повече информация, може би ще са в състояние да я вкарат в едно разследване, да я докажат. Не забравяйте обаче, че този опит за убийство е станал преди близо 4 години. Когато вземем един учебник по криминалистика, виждаме, че ако по едно убийство или по един опит за убийство не се работи по горещи следи, до 24 часа, до 48 часа или до 72 часа, след това тези случаи не се разкриват. Не трябва да очакваме, че сега, когато се започна едно разследване, та макар и с участието и мощта на английската криминалистика, на Скотланд Ярд и на специалните служби на Англия, ще се стигне до някакъв успех. - Нали виждате как се развива интригата - заподозрените са били в България, които след това са свързани с новичок и със Скрипал. През последните години при част от терористичните актове, които бяха извършени във Франция, се оказа, че или самите лица, или други, свързани с тях, са били в България. Това значи ли, че ние сме свързани с тероризма на Континента? Едва ли. Просто България е такава страна, която поради една или друга причина се появява като технологичен транспортен възел и хората минават напред-назад и при това остават следи. Когато говорим за операции на специалните служби, те не оставят следи. А тук, при този случай, заподозрените непрекъснато се движат с руски паспорти, което не е в добрите практики на тайните служби. Ако се ползва някаква легендировка, тя се прави за чужд гражданин. Обикновено се ползва самоличността на такъв гражданин, който може по-лесно да влезе в страната. Представете си как привлича вниманието един руски гражданин, който влиза в България, след това влиза във Великобритания. Той навсякъде привлича внимание и като че ли това се прави, за да се остави нарочно следа. А специалните служби биха използвали латвийски граждани или литовски граждани. Предполагам, че достатъчно агентура имат и ГРУ, и специалните служби, които са наследници на КГБ. Такъв гражданин би се движил из цяла Европа сравнително незабележимо, защото той е европейски гражданин, друг е режимът на контрол и КПП-тата и граничните пунктове из Европа и той би бил почти невидим. Затова аз имам едно наум по отношение на цялата тази история. Забележете и каква съзнателна следа е оставена. Лицето Федотов, за което се твърди, че е от ГРУ, само дето не си е показал служебната карта на ГРУ. В документите му за прикритие датата на раждането е същата като тази на прословутия служител, който беше разкрит. Всички тези факти и обстоятелства ни се дават от един независим сайт за анализи, а не от Скотланд Ярд или от английските служби, тоест не ни се дават от официални институции, които точно това трябва да правят. Очевидно е, че в цялата тази работа има политически привкус. Очевидно е, че Тереза Мей, след поредния си неуспех в парламента, се чуди какъв скандал да раздуе, за да отвлече внимание от неуспеха си с Брекзит. И всичко това играе по отношение на сегашното английско правителство или на проблемите, които му се създават с Брекзит. - Според мен няма да има никакво развитие. Ще продължи да се говори още известно време и ще заглъхне до следващия случай, в който ще се появи пак същият легендарен заподозрян, който ходи из Континента нагоре-надолу и си оставя навсякъде визитката. - Смятам, че имаше достатъчно време да бъдат събрани необходимите доказателства по случая. Митьо Очите лежи 6 месеца в турски затвор, което му пречи да извършва комуникации с хората, с които е работил. Считам, че това време е достатъчно прокуратурата да е досъбрала необходимите доказателства и сега ще последва присъда. Изказвам съмнения обаче, че тази присъда ще промени нещо по отношение на престъпността и криминалния контингент по Южното Черноморие. Защото е факт, че Митьо Очите беше 3 години в затвора и през това време спокойно си управляваше империята и никой не успя да заеме неговите позиции. - През последните години привично действие на прокуратурата е да прави съглашение с обвиняемите. И за престъпления, за които се лежи 7-8 години, те получават по 3-4 години лишаване от свобода. Боя се да не се случи така и в този случай. Но нека да видим. Надявам се, че времето е било достатъчно за прокуратурата. Все пак Очите беше в турски затвор, там условията са много по-различни и по тежки, отколкото в българските, Едва ли е имало възможност той да възпрепятства разследването. Така че по-скоро очаквам положителен резултат по отношение на присъдата. Сподели:", "date": "2019.02.16", "title": "САМО В ПИК: Експертът проф. Радулов със сензационни разкрития за милионите в \"Инвестбанк\", сагата \"Гебрев\" и Митьо Очите - ето каква е връзката на банката с Венецуела"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B5-%D1%81%D0%BF%D0%B8%D1%80%D0%B0-%D0%BE%D1%89%D0%B5-%D0%B5%D0%B4%D0%BD%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news820182.html", "text": "В събота сутринта в болница в Скопие почина още един от ранените при тежката автобусна катастрофа , която стана преди три дни в Македония. Става въпрос за 39-годишен мъж . С него жертвите от тежката катастрофа на магистралата Тетово-Скопие вече са 15 . При инцидента на 13 февруари на място загинаха 14 души, а други 39 бяха ранени. Сред тях имаше трима в много тежко състояние. Сподели:", "date": "2019.02.16", "title": "ТРАГЕДИЯТА НЕ СПИРА: Още една жертва на автобусната катастрофа в Македония"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BC%D0%B0%D1%80%D0%B8%D1%8F%D0%BD%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-%D1%89%D0%B5-%D0%B5-%D0%BF%D0%B0%D1%82%D1%80%D0%BE%D0%BD-%D0%BD%D0%B0-%D0%B2%D0%B0%D0%B7%D0%BE%D0%B2%D0%B8%D1%82%D0%B5-%D0%BF%D1%80%D0%B0%D0%B7%D0%BD%D0%B8%D1%86%D0%B8-news820197.html", "text": "Вицепремиерът Марияна Николова посети община Сопот, където проведе работна среща с представителите на местната власт и ръководителя на общинската болница. По време на срещата кметът Деян Дойнов отправи покана към Николова да бъде патрон на предстоящите през юли Вазови празници. Тя посети къщата-музей на патриарха на българската литература, където доц. Григорий Вазов сподели детайли от историята на Вазовия род. След това Вицепремиерът заедно с Дойнов откриха нова модерна детска площадка в града. Николова подчерта, че инфраструктурата е ключова за създаване на условия за отглеждане на деца, затова трябва да се подкрепят всички усилия в тази посока. Сподели:", "date": "2019.02.16", "title": "Вицепремиерът Марияна Николова ще е патрон на Вазовите празници"}
{"url": "https://pik.bg/%D1%84%D0%B8%D0%BD%D0%B0%D0%BD%D1%81%D0%B8%D1%81%D1%82%D1%8A%D1%82-%D0%B5%D0%BC%D0%B8%D0%BB-%D1%85%D1%8A%D1%80%D1%81%D0%B5%D0%B2-%D0%B8%D0%B7%D0%B2%D0%BE%D0%B4%D0%B8%D1%82%D0%B5-%D0%BE%D1%82-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D1%81-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%BF%D0%B0%D1%80%D0%B8%D1%87%D0%BD%D0%B0-%D0%B0%D1%84%D0%B5%D1%80%D0%B0-%D1%81%D0%B0-%D0%BF%D0%BE%D0%BB%D0%BE%D0%B6%D0%B8%D1%82%D0%B5%D0%BB%D0%BD-news820146.html", "text": "Положителни за правната и банковата система и надзор в България са изводите от ситуацията с венецуелските парични преводи. Това заяви пред „Фокус” финансистът Емил Хърсев. Той коментира, че по канален ред са постъпили парите от Венецуела, а българските служби са знаели за трансфера още преди повече от година. „Тези пари всъщност точно погледнато дословно никога не са влизали в България – разясни Хърсев. - Те не са докарани с камион, с каруца, с влак. Те са си седели винаги там, където си стоят сумите в евро – в еврозоната. Ние тук само си водим записки за парите, които физически са във Франкфурт. Този трансфер преди да достигне до българската банка е обработен освен от венецуелската банка, която обслужва национална петролна компания, още от кореспондента на тази на банка в еврозоната и от банката-респондент на българската банка в еврозоната. Ние не сме членове на еврозоната, както и да сме, българските банки нямат сметки в Европейската централна банка. За да работят с евро и да обслужват плащания на своите клиенти с евро те използват услугите на банки кореспонденти“. Емил Хърсеив каза още, че информацията, изнесена от посланика на САЩ гласи, че според американското правителство е извършено престъпление, обект на което са тези пари, като уточни, че българските власти не са знаели единствено тази част от информацията. Българската банка е изпълнила нареждането на прокуратурата, налагайки възбрана за разпореждане с паричните средства, добави Емил Хърсев. Финансистът коментира още, че предстоящите стрес тестове за банките са пътната карта на България към еврозоната. Емил Хърсев изрази оптимизъм, че проверките ще бъдат положителни. По думите му стрес тестовете са илюзия и метод за блъфиране. „Предишния стрес тест започна декември месец на едната и резултатите бяха оповестени през юни на следващата – аргументира се той. - Около 5-6 месеца е необходимият технически период за провеждането на такава стандартна проверка. Българските банки са по-компактни и нещата се случват по-бързо. Предишният път нашите банки се справиха за около 3 месеца. Извършените проверки и анализи са два различни типа, като стрес тестът е по-лесен. По-труден е прегледът на качеството на активите. Предполагам, че Европейската централна банка отново ще извърши същата проверка. Качеството на активите сигурно се е подобрило, печалбата и собственият капитал на банките в България са се увеличили“. Според него, България няма да се присъедини към еврозоната на 1 януари 2023 година и периодът, в който страната ни ще бъде част от европейския механизъм, ще продължи по-дълго. Около 5 години ще трае процесът на събиране на кураж от европейските страни за пристъпване към следваща разширение на еврозоната с вероятното участие на България и Румъния, добави финансистът. Сподели:", "date": "2019.02.16", "title": "Финансистът Емил Хърсев: Изводите от ситуацията с венецуелската парична афера са положителни за правната и банковата система и надзор в България"}
{"url": "https://pik.bg/%D1%81%D0%BC%D1%8A%D1%80%D1%82-%D0%BD%D0%B0-%D0%BF%D1%8A%D1%82%D1%8F-%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%B2-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%BD%D0%BE%D0%B2%D0%B0%D1%87%D0%B5%D0%BD%D0%B5-news820243.html", "text": "Един човек е загинал при катастрофата в района на село Новачене, съобщиха от пресцентъра на МВР. Сигнал за пътен инцидент е подаден малко след 12.30 часа. По първоначални данни на път Ботевград – Мездра, в района на Новачене, са се ударили ТИР и лек автомобил. Загинал е водачът на колата. По случая е образувано досъдебно производство. Сподели:", "date": "2019.02.16", "title": "СМЪРТ НА ПЪТЯ: Един човек е загинал в тежка катастрофа край Новачене"}
{"url": "https://pik.bg/%D1%82%D0%B8%D1%80-%D0%BE%D1%82%D0%BD%D0%B5%D1%81%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%BD%D0%B0-%D0%B5-79-%D0%BC%D0%B5%D0%B6%D0%B4%D1%83-%D0%BC%D0%B5%D0%B7%D0%B4%D1%80%D0%B0-%D0%B8-%D0%B1%D0%BE%D1%82%D0%B5%D0%B2%D0%B3%D1%80%D0%B0%D0%B4-%D1%82%D1%80%D0%B0%D1%84%D0%B8%D0%BA%D1%8A%D1%82-%D0%B5-%D0%B7%D0%B0%D1%82%D1%80%D1%83%D0%B4%D0%BD%D0%B5%D0%BD-%D1%81%D0%BD%D0%B8%D0%BC%D0%BA%D0%B0-news820183.html", "text": "Тежка катастрофа е станала на международния път Е-79 между Мездра и Ботевград, съобщи „Булнюз”. Според информацията, ТИР е отнесъл лек автомобил „Фолксваген Пасат“  при село Новачене. От жестокия удар и двете возила са изхвърчали извън пътното платно. След сблъсъка предната част на колата е напълно размазана. На мястото на катастрофата има спешен екип, който преглежда шофьора на германския автомобил. На този етап няма повече информация за броя на пострадалите и тяхното здравословно състояние. Предстои изясняване на причините за тежката катастрофа. Заради инцидента едното платно е блокирано от ремаркето на камиона и по тази причина са се образували опашки от двете страни на натоварения път. Снимка: Булнюз.бг Сподели:", "date": "2019.02.16", "title": "ТИР отнесе автомобил на Е-79 между Мездра и Ботевград, трафикът е затруднен (СНИМКА)"}
{"url": "https://pik.bg/%D0%B4%D0%BE%D1%81%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D1%81%D0%B0---%D1%82%D0%BE%D0%BF-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%B8%D1%81%D1%82%D1%8A%D1%82-%D0%B1%D0%BE%D1%82%D1%8C%D0%BE-%D0%B1%D0%BE%D1%82%D0%B5%D0%B2-%D0%BE%D1%87%D0%B8%D1%82%D0%B5-%D0%B1%D0%B5%D1%88%D0%B5-%D0%B5%D0%B4%D0%BD%D0%BE-%D0%BE%D0%B1%D0%B8%D0%BA%D0%BD%D0%BE%D0%B2%D0%B5%D0%BD%D0%BE-%D0%BC%D0%BE%D0%BC%D1%87%D0%B5-%D0%BD%D0%BE-%D1%81%D0%B5-%D0%B7%D0%B0%D0%BC-news820108.html", "text": "Очите се появи доста по-късно в хоризонта на организираната и организиращата се престъпност у нас. Ситуацията, която се развиваше по онова време, особено в Слънчев бряг, беше много интересна за оформящите се групировки. Появиха се софийски групировки, които се опитваха да влязат в Слънчев бряг. Това заяви пред \"Събуди се...\" топследователят Ботьо Ботев, коментирайки екстрадирането снощи на несебърския наркобос от Турция. \"Митьо беше едно обикновено момче в младите се години. При него нещата са се свели до това, че е влязъл в контакт с хора, на които е бил полезен по онова време, за да се изградят тези криминални структури в комплекса. Очите е започнал като момче, което е работил с цветарките по комплекса, той ги е организирал. Имало е случаи, когато той лично е влизал в заведения и управителите са го гонили. Този процес на формиране в личността е разпространен в годините. Той се наложи с нрава си. Да се прави характеристика за една такава личност не е целесъобразно сега. Прекалено много се говори за личността на Димитър Желязков\", коментираБотев. \"Взривът, който стана, организиран за него, имаше много предхождащи събития и действия. Той беше опит за убийство към него. По едно стечение на обстоятелствата, този, който е натиснал копчето, е сбъркал най-вероятно с един от присъстващите там и се случи този инцидент, един от най-тежките в новата ни история. При една такава подготовка на организация на взрив не е изключено да загинат и хора, които са били в близост\", посочи топ криминалистът. Според Ботьо Ботев \"съдбата е благосклонна към Митьо Очите\" и \"той трябва да преосмисли много неща дали може в това здравословно състояние и този си вид да продължи дейността си, с която се занимава\". \"Прекалено много се говори за тази екстрадиция... Не мога да кажа, че той е имал информация от службите, по-скоро той е давал такава информация. Случайно ли е например това, че бивши полицейски началници работят сега при него? Без да навлизаме в детайли, могат да се направят изводи. Но категорично - над него не е имало \"полицейски чадър\"... А за \"политически чадър\" - щекотлив въпрос\", коментира Ботев. Сподели:", "date": "2019.02.16", "title": "ДОСИЕТО НА \"БОСА\" - Топ криминалистът Ботьо Ботев: Очите беше едно обикновено момче, но се замислете защо бивши полицейски началници работят сега при него"}
{"url": "https://pik.bg/%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BD%D0%B8%D1%82%D0%B5-%D0%BE%D1%82-%D1%81%D0%B0%D1%89-%D1%81%D0%B8%D1%80%D0%B8%D0%B9%D1%81%D0%BA%D0%B8-%D1%81%D0%B8%D0%BB%D0%B8-%D1%81%D0%B0-%D0%BF%D1%80%D0%B5%D0%B2%D0%B7%D0%B5%D0%BB%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B0%D0%BD%D0%BA%D0%BB%D0%B0%D0%B2-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B2-%D0%B8%D0%B7%D1%82-news820148.html", "text": "Подкрепяните от САЩ Сирийски демократични сили (СДС) са превзели последния анклав , контролиран от групировката \"Ислямска държава\" (ИД) в Източна Сирия, предаде Ройтерс, като се позова на неправителствена мониторингова организация. Сирийският център за наблюдение на правата на човека съобщи, че последните джихадисти в района на село Багуз, близо до границата с Ирак, са се предали на СДС. Ройтерс отбелязва, че за момента не може да потвърди тази информация. Няколкостотин джихадисти, много от които чужденци, са се предали на СДС през последните два дни. Възможно е обаче други бойци на ИД да се крият в подземни тунели. СДС - доминирана от кюрдите коалиция - разгроми джихадистите в Източна Сирия, източно от река Ефрат, с помощта на американски въздушни удари. Сподели:", "date": "2019.02.16", "title": "Подкрепяните от САЩ сирийски сили са превзели последния анклав на „Ислямска държава“ в Източна Сирия"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D1%81%D0%B5-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%B2%D0%B8%D0%B4%D0%B5%D0%BE-news820245.html", "text": "Хиляди излязоха днес на протест по улиците на албанската столица Тирана, за да поискат оставката на премиера Еди Рама, съобщава \"Евронюз\". Част от протестиращите успяха да пробият полицейския кордон, като хвърляха бензинови бомби и факли, а след това направиха опит да смачкат вратите на сградата, в която се намира офиса на Рама В следствие на вадналския акт няколко прозореца са счупени, а част от протестиращите опитаха да влязат вътре, но полицията успя да ги отблъсне. Протестът е организиран от опозиционните партии, които призовават Рама да се оттегли, като го обвиняват в корупция. Сподели:", "date": "2019.02.16", "title": "Хиляди се вдигнаха на протест в Албания (ВИДЕО)"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2-%D1%80%D1%83%D1%81%D0%B8%D1%8F-%D1%81%D1%80%D1%83%D1%82%D0%B8-%D1%81%D0%B5-%D1%87%D0%B0%D1%81%D1%82-%D0%BE%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%B2-%D1%81%D0%B0%D0%BD%D0%BA%D1%82-%D0%BF%D0%B5%D1%82%D0%B5%D1%80%D0%B1%D1%83%D1%80%D0%B3-%D0%B8%D0%BC%D0%B0-%D0%B7%D0%B0%D1%82%D1%80%D1%83%D0%BF%D0%B0%D0%BD%D0%B8-%D1%85%D0%BE%D1%80%D0%B0-%D0%B2%D0%B8%D0%B4%D0%B5%D0%BE%D1%81-news820240.html", "text": "Срути се част от сграда на университета в Санкт Петербург, съобщават световните агенции. Пропаднали са няколко етажа от сградата. По първоначална информация под отломките са затрупани най-малко 21 души. Няма потвърдени данни за жертви. Инцидентът се станал в Университета по Технологии, Механика и оптика в ранния следобед в събота, докато в учебното заведение все още се провеждали лекции. Пристигналите на място пожарни екипи са успели да евакуират около 60 души. Причината за частичното срутване вероятно е пропадане на покрива. Предполага се, че той е поддал заради ремонтни дейности и не добро укрепване на стените. Започна криминално разследване на срива. Сподели:", "date": "2019.02.16", "title": "Трагедия в Русия: Срути се част от университета в Санкт Петербург, има затрупани хора (ВИДЕО/СНИМКИ/ОБНОВЕНА)"}
{"url": "https://pik.bg/%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B3%D0%B5%D0%BD%D0%B5%D1%80%D0%B0%D0%BB%D0%B8-%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D1%82%D0%B0%D0%B9%D0%BD%D0%BE-%D1%81-%D0%BE%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-news820110.html", "text": "Съветникът на американския президент по национална сигурност Джон Болтън, заяви, че представители от командването на венецуелската армия водят тайно преговори с опозицията, съобщи ТАСС, цитирана от БНР. „Мога да кажа, че ключови генерали, и водещи фигури, които подкрепят Мадуро, водят постоянни преговри с опозицията . заяви Джон Болтън пред „Фокс Нюз”. - Президентът не го забелязва, то не става очевидно, но въпреки това те преговарят“. Според него, корупцията във Венецуела в голяма степен е поразила именно върхушката в армията. Като пример той посочи, че в страната има 2 000 генерали и това е повече от всички страни в НАТО, взети заедно. „Фокс Нюз” отбелязва, че президентът Тръмп не е посмял да рискува и да заповяда да се пристъпи към подготовката на планове за провеждане на военна операция срещу Венецуела. Телевизията обаче смята, че възможността за едностранна американска  интервенция остава висока. Сподели:", "date": "2019.02.16", "title": "Съветник на Доналд Тръмп: Генерали на Николас Мадуро преговарят тайно с опозицията"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BC%D1%8A%D0%B6-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%B0-%D0%B6%D0%B5%D0%BD%D0%B0-%D0%B5-%D1%82%D0%B5%D0%B6%D0%BA%D0%BE-%D1%80%D0%B0%D0%BD%D0%B5%D0%BD%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D0%B8%D1%80-%D0%B8-%D0%B0%D0%B2%D1%82%D0%BE-news820195.html", "text": "Мъж на 49 години е загинал на място при зловещата катастрофа край ботевградското село Новачене, съобщава „Конкурент”. Както по-рано стана ясно, ТИР отнесе лек автомобил. Според информацията, при удара шофьорът на лекия автомобил е загинал на място. В тежко състояние в болница е закарана жена му, която е пътувала отдясно отпред. Починалият е Усин К. от ромската махала на белослатинското село Попица. Според очевидци, ТИР-ът предприел рисковано изпреварване, а управлявания от загиналия шофьор \"Фолксваген Пасат\" бил пометен от ремаркето на камиона. Немската кола е отивала към София. Сподели:", "date": "2019.02.16", "title": "От последните минути: Мъж е загинал, а жена е тежко ранена при катастрофата между ТИР  и автомобил край Новачене"}
