{"url": "https://pik.bg/%D0%B8%D0%B7%D1%80%D0%B0%D0%B5%D0%BB-%D1%80%D0%B0%D0%B7%D1%80%D0%B5%D1%88%D0%B8-%D0%B8%D0%B7%D0%BD%D0%BE%D1%81%D0%B0-%D0%BD%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-news815142.html", "text": "Израел даде зелена светлина за износ на медицинска марихуана, пише \"Джерусалим пост\". Правителството на еврейската държава одобри износ на отглеждана в страната марихуана за разрастващия се световен пазар. Изданието отбелязва, че производителите на медицински канабис в Израел отдавна чакаха това решение. Световният пазар на медицинска марихуана е оценен на 8,3 милиарда долара през 2017 г. Прогнозите са той да нарасне до 28 милиарда долара през 2024 г., показва доклад на Energias Market Research. Решението на правителството се основава на препоръка на финансовото и здравното министерство през август 2017 г. Изчислено е, че държавата може да печели по 1,09 милиарда долара на година от износ на марихуана. Сподели:", "date": "2019.01.27", "title": "Израел разреши износа на медицинска марихуана"}
{"url": "https://pik.bg/%D1%81%D0%BF%D0%B0%D1%81%D0%B8%D1%85%D0%B0-%D1%82%D1%80%D0%B8%D0%BC%D0%B0-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2%D0%B0-%D0%B2-%D1%85%D0%B0%D0%B3%D0%B0-news815184.html", "text": "Трима души бяха спасени след експлозията, срутила фасада на триетажна сграда в холандския град Хага, съобщава в. „Мирър“. Взривът е причинен от изтичането на газ. Триетажна жилищна сграда в Хага се срути частично след газова експлозия Към момента няма данни инцидентът да е свързан с тероризъм, обявиха от полицията. Спасителни екипи и специално обучени кучета претърсват руините за затрупани хора. По непотвърдена информация на местни медии под отломките може би има между 10 и 20 души. Живеещите в съседните сгради са евакуирани като превантивна мярка. На кадри от инцидента се вижда полуразрушената сграда и разрушенията, нанесени от взривната вълна по паркираните в близост автомобили. Сподели:", "date": "2019.01.27", "title": "Спасиха трима след взрива в Хага"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0%D1%80%D0%B8-12-%D0%BC%D0%BB%D0%BD-%D0%B5%D0%B2%D1%80%D0%BE-%D0%BD%D0%B0-%D1%80%D1%83%D1%81%D0%B8%D1%8F-news815123.html", "text": "Германия дари 12 милиона евро на Русия по повод 75-ата годишнина от края на опустошителната блокада на Ленинград, предаде БТА, цитирайки ДПА. Хуманитарното дарение ще бъде използвано за нуждите на болница и за създаването на руско-германски център, съобщиха външните министерства на двете страни в съвместно изявление. \"Уверени сме, че това доброволно действие ще подобри качеството на живота на оцелелите от блокадата и ще помогне за историческото помирение между народите на двете страни като основа за бъдещи двустранни отношения\", се казва още в него. Над един милион души са загинали по време на продължилата около две години и половина нацистка блокада на Ленинград (Санкт Петербург), посочва ДПА. Сподели:", "date": "2019.01.27", "title": "Германия дари 12 млн. евро на Русия"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BA%D0%B0%D1%83%D0%B7%D0%B0-%D0%B4%D0%B0%D1%80%D0%B8%D1%82%D0%B5%D0%BB-%D0%B8-%D1%81%D1%8A%D1%83%D1%87%D0%B5%D0%BD%D0%B8%D1%86%D0%B8-%D0%BF%D0%BE%D0%B4%D0%B0%D1%80%D0%B8%D1%85%D0%B0-%D0%BD%D0%B0-%D0%BC%D0%BE%D0%BC%D0%B8%D1%87%D0%B5-%D1%81-%D0%B4%D1%86%D0%BF-%D0%BD%D0%BE%D0%B2%D0%B0-%D0%BA%D0%BE%D0%BB%D0%B8%D1%87%D0%BA%D0%B0-news815120.html", "text": "Доброто сбъдва мечти. 14-годишно момиче с детска церебрална парализа получи нова инвалидна количка от дарител и парична помощ от своите съученици, предава Би Ти Ви. Симона е ученичка във Финансово-стопанската гимназия в Монтана, но стигала до училището само веднъж. Обучава се на място в родното село Безденица. За да сбъднат мечтата й да се придвижва сама с електрическа количка, преди Коледа гимназистите организират базар с приготвена от тях храна и я продават. Към каузата се присъединяват още деца и за месец събират общо над 3000 лева. Междувременно за Симона научава друг дарител, който осигурява необходимия скутер. Със затопляне на времето дарителят ще помогне и за изграждането на рампа пред дома й, а събраните от децата средства ще се използват за сбъдване на други мечти на момичето. Сподели:", "date": "2019.01.27", "title": "ДОБРА КАУЗА: Дарител и съученици подариха на момиче с ДЦП нова количка"}
{"url": "https://pik.bg/%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%BC%D0%B2%D1%80-%D0%B0%D0%BA%D1%86%D0%B8%D0%B8-news815181.html", "text": "Трябва да има повече операции с необходимите доказателства, за да има резултати. По мое време защитихме националната сигурност с тези акции. Това каза в предаването \"120 минути\" по БТВ председателят на парламентарната група на ГЕРБ и зам.-председател на партията Цветан Цветанов по повод репортаж на телевизията за делата, които България е изгубила в съда в Страсбург заради акциите, когато той беше министър на вътрешните работи. \"Извинявам се на всички, които са засегнати, но пак ще повторя, че по тази начин защитихме интересите на държавата. Нека погледнем и през очите на жертвите. Те са ми казвали такива неща, които нямат смелост да кажат пред вас, защото ги е страх. Те живеят благодарение на тези акции. Те са благодарни за тези акции. Свидетели по делото \"Октопод\" станаха жертви на престъпността. Това също не трябва да се забравя. Аз защитавах интересите на държавата. Защитавах интересите на България\", категоричен беше Цветанов. Сподели:", "date": "2019.01.27", "title": "Цветан Цветанов иска повече МВР акции"}
{"url": "https://pik.bg/%D1%81%D0%BB%D0%B0%D0%B4%D0%BA%D0%B0-%D1%80%D0%B0%D0%B1%D0%BE%D1%82%D0%B0-%D0%B6%D0%B5%D0%BD%D0%B8-%D0%BC%D0%B0%D1%80%D1%87%D0%B5%D0%B2%D0%B0-%D1%81-10-%D0%B1%D0%BE%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B7%D0%B0-4-%D1%87%D0%B0%D1%81%D0%B0-%D1%80%D0%B0%D0%B1%D0%BE%D1%82%D0%B0-news815056.html", "text": "Водещата на „Тази събота“ и „Тази неделя“ Жени Марчева вече щяла да се разписва срещу 10 хиляди лева месечна заплата, издават нейни доверени хора от Би Ти Ви, пише \"Ретро\". Преди дни стана ясно, че журналистката е успяла да се докопа и до втори сладък пост в медията, като додрапала да я назначат за директор на новините в радиостанциите, които са собственост на телевизията. Реално в ефир обаче тя прекарва 4 часа. Така Марчева щяла да взима пари хем като водеща, хем като продуцент, което автоматично я изстреляло на върха на класацията за най-скъпоплатените телевизионери. С възнаграждението си от 10 бона Жени изпреварва дори рекордьорите Ани Салич и Ники Дойнов, които пък се разписват съответно срещу 7 и 9 хиляди лева месечно. Единствено Венелин Петков за момента прибирал по-тлъста пачка от нея като шеф на новините в Би Ти Ви, но разликата в доходите им била почти минимална. За повишението си Марчева не получила нито едно поздравление от колегите си, а тъкмо обратното. Отново попаднала в окото на бурята, защото новият ѝ връх в кариерата вбесил до крайна степен нейната екранна партньорка Диана Любенова, която също се надявала на повишение и се ядосвала, че не успява да изпъкне заради болните амбиции на Жени да е на всяка цена номер едно. В кулоарите на Би Ти Ви пък се тиражира нов слух – че космическата заплата на Жени всъщност била истинската причина Мариана Векилска внезапно да подаде молбата си за напускане. Векилска не можела да повярва как е възможно шефовете да предпочетат колежката ѝ пред нея, при условие че тя имала по-дългогодишен опит в новините и почти недостижим опит в телевизията. 18 години от живота на Мариана преминаха именно в ефира на Би Ти Ви, а Марчева е част от медията от едва 7 години. „Като нищо и Любенова да я последва и да си подаде предизвестието скоро, защото ѝ е писнало да играе втора цигулка. Тя се надяваше да реализира и самостоятелен проект в ефира, а не да е суфльорка на Марчето, но даже връзките на бившия ѝ мъж Лес Уелдън не свършиха работа“, коментират колеги на двете водещи. Сподели:", "date": "2019.01.27", "title": "СЛАДКА РАБОТА: Жени Марчева с 10 бона заплата за 4 часа работа"}
{"url": "https://pik.bg/%D0%BA%D0%B0%D0%BA-%D0%B6%D0%B5%D0%BD%D0%B8%D1%82%D0%B5-%D0%BE%D1%81%D1%82%D0%B0%D1%80%D1%8F%D0%B2%D0%B0%D1%82-%D0%B2-%D0%BE%D1%87%D0%B8%D1%82%D0%B5-%D0%BD%D0%B0-%D0%BB%D1%8E%D0%B1%D0%B8%D0%BC%D0%B8%D1%8F-%D0%BC%D1%8A%D0%B6-news815062.html", "text": "За да оцени себе си като личност, на жената й е необходимо да е сигурна, че умее да привлича с красотата си. Мъжът може да направи за половинката си много, просто казвайки, че я обича, но нейна задача е да му повярва. „Скоро ще станеш на 82 години. Ръстът ти е намалял с 6 сантиметра, тежиш едва 45 килограма, но си прекрасна както преди, женствена и желана. Ето вече колко години живеем заедно и аз те обичам, дори повече от преди.“ Тези редове са от книгата „Писма до Д. Историята на една любов“ на философа Андре Горц, които са насочени към съпругата му Дориан, която била по-млада от него с две години. Четейки ги, много от нас недоверчиво поклащат глава. Та нали много преди тази възраст повечето жени започват да следят с тревога отражението си в огледалото. Те се притесняват, че кръговете под очите, бръчките и отпуснатите гърди ще ги направят по-малко привлекателни за партньорите им. „Всяка възраст има своята красота, но това е трудно да се приеме – разсъждава психотерапевтът Виктор Каган, който работи с възрастни хора. Разбира се, не всички възприемат остаряването трагично, макар и повечето да мислят, че това е краят.“ „Освен собствените притеснения и обществото поддържа неувереността на жената – добавя психотерапевтът Андрей Корнеев. То й вменява определени стандарти как да изглежда, за да се хареса на мъжа. Върху това е построена цяла една индустрия – козметични фирми, клиники по пластична хрургия, фитнес центрове... В своята същност те експлоатират естествения женски страх да загуби  близките си отношения със спътника в живота.“ Да я изслуша и да замълчи? Да се опита да я успокои? Всеки мъж разполага със собствен метод. И повечето са наясно, че опитите им да успокоят приятелките си, ще бъдат посрещнати с недоверие. Ако жената забелязва всеки бял косъм, всяка бръчица и се жалва за закръглените си форми, то партньорът й има изграден цялостен образ за нея. Това съвсем не е кокетничене, уверени са експертите. Да вижда как вехне, е много тежко за всяка жена. За нея е истинска нарцистична рана, тъй като тялото в представите й символизира могъщество. Благодарение на него жената се учи да се обича и опознава сексуалността си. Парадоксът е в това, че в много от случаите мъжете не забелязват промените, които така притесняват жената. Или поне не им придават чак такова значение. „Доверието е много по-важно за отношенията между двата пола, отколкото гладката кожа или стегнатата гръд“ поясняват психолозите. Става въпрос за топли, устойчиви отношения, когато партньорите се разбират един друг. Любовта обединява двойката и мъжът възприема   любимата жена като цяло, затова той няма да се сети какъв цвят е била блузата й, с която е излязла сутринта на работа Освен това във всекидневния съпружески живот, мъжът не умее да гледа на жената от дистанцията, необходима за безпристрастно мнение. „Страничният поглед ще се появи, едва когато отношенията се охладят и в дома живеят двама чужди едни на друг хора“ казва Виктор Каган. Жената често е безпощадна към външния си вид, но не и половинката й. Защо мъжете не забелязват, че момичетата остаряват. Сподели:", "date": "2019.01.27", "title": "Как жените остаряват в очите на любимия мъж?"}
{"url": "https://pik.bg/%D1%81%D0%B8%D0%BB%D0%B8%D1%81%D1%82%D1%80%D0%B0-%D0%B8%D0%B7%D0%BB%D0%B5%D0%B7%D0%B5-%D1%81%D1%80%D0%B5%D1%89%D1%83-%D0%BC%D0%B8%D0%B7%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%BD%D0%B5%D1%80%D0%B0%D0%B7%D1%80%D0%B5%D1%88%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-news815122.html", "text": "В Силистра малко след обяд започна граждански протест под надслов „Време за събуждане“ въпреки липсата на разрешение от кмета на общината Юлиян Найденов. Протестът бе планиран под формата на автошествие до сградата на общината и с настояване за пълна прозрачност и подробен отчет за парите на данъкоплатците. В края на работния ден в петък кметът на община Силистра Юлиян Найденов не разреши провеждането му с мотив, че не е посочена целта на митинга, а инициаторите определиха заповедта като потъпкване на гражданските права. Деница Маринова и Свилен Димитров от Фейсбук групата „Протест-Силистра“ заявиха: „В момента сме се събрали около 30 души, облечени в жълти жилетки. В заповедта пише, че забранява само автошествието. Не е споменато нищо за митинг. Участниците в протеста решихме в три часа да отидем пред общината на Силистра да направим дарение.“ „С една подробна фактура, където е описано абсолютно всичко, всяка стотинка, която е дадена за тези неща, за да им покажем всъщност как се прави отчет и как искаме ние да знаем къде отиват нашите пари.\" Утре протестиращите ще пуснат жалба в административният съд във връзка с полученият отказ. Протест срещу мизерията имаше и във Видин. Сподели:", "date": "2019.01.27", "title": "Силистра излезе срещу мизерията на неразрешен протест"}
{"url": "https://pik.bg/%D1%83%D0%BD%D0%B8%D0%BA%D1%83%D0%BC-%D0%B2%D0%B5%D0%BD%D1%86%D0%B8-%D1%81%D1%82%D0%B5%D1%84%D0%B0%D0%BD%D0%BE%D0%B2-%D0%BE%D0%BB%D0%B5%D0%BA%D0%BD%D0%B0-%D1%81-15-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D1%84%D1%80%D0%B8%D0%B7%D1%8C%D0%BE%D1%80%D0%BA%D0%B0-%D1%81-%D0%B4%D0%B6%D0%B5%D0%BD%D0%B4%D1%8A%D1%80%D1%81%D0%BA%D0%B8-%D1%81%D0%B0%D0%BB%D0%BE%D0%BD-news814690.html", "text": "Собственикът на Славия Венци Стефанов е олекнал с над 1.5 милиона лева заради самозвана футболна мениджърка, провалила считания за сигурен трансфер на Антонис Стериакис. Босът на най-стария столичен клуб уредил преминаването на вратаря в холандския \"Ден Бош\", където миналото лято заигра юношата на белите Стефан Велков. В последния момент обаче, някаква жена, представила се за футболен агент, се намесила на пожар и развалила сделката. Въпросната мениджърка и нейният партньор се обадили на бащата на вратаря и му обещали по-добър трансфер за сина му в елита на Англия. Така Сподели:", "date": "2019.01.27", "title": "УНИКУМ: Венци Стефанов олекна с 1.5 милиона заради фризьорка с джендърски салон"}
{"url": "https://pik.bg/%D0%BA%D0%BF%D0%BA%D0%BE%D0%BD%D0%BF%D0%B8-%D1%81%D1%83%D0%BB%D1%82%D0%B0%D0%BD%D0%BA%D0%B0-%D0%BF%D0%B5%D1%82%D1%80%D0%BE%D0%B2a-%D0%BD%D0%B5-%D0%B5-%D0%B2-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%BD%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%B8-news815200.html", "text": "Заместник-министърът на труда и социалната политика Султанка Петрова не е в конфликт на интереси. Това е заключението на антикорупционната комисия, която започна проверка след фатален инцидент със служител на фирма, охраняваща ремонта на бившия Партиен дом. Фирмата тогава се оказа свързана със съпруга на Петрова. 25-годишният Даниел Тасев намери смъртта си по време на дежурство като охранител от фирмата, пазеща строежа на новата сграда на Народното събрание. За последно той е забелязан да говори със служител на НСО. Преди да стане депутат, съдружник във въпросната охранителната фирма е Султанка Петрова. След инцидента тя каза, че съпругът ѝ е на високо ниво в компанията. Собственик пък се оказа Филип Чипев, близък до семейството на Петрова - баща на внуците ѝ, както той сам обяви. Според решението на антикорупционната комисия налице е само един от елементите за наличие на конфликт на интереси -  \"лице, заемащо публична длъжност\". \"Липсват обаче другите два елемента – наличието на упражнени от лицето правомощия по служба и частен интерес. Липсата на който и да е елемент от понятието \"конфликт на интереси\" обуславя невъзможност за нарушаване на забраните. Собственикът на охранителната фирма и заместник-министър Петрова не пожелаха да коментират решението. Разследването на прокуратурата не е приключило, съобщи БТВ. Заради сложността на експертизите. А докато чака резултатите, майката на Даниел посещава често мястото - отвън. Не е допускана да види шахтата. Сподели:", "date": "2019.01.27", "title": "КПКОНПИ: Султанка Петровa не е в конфликт на интереси"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B5%D0%BD-%D0%BF%D1%80%D0%BE%D0%B4%D0%B0%D0%B2%D0%B0%D0%BB-%D1%82%D1%8F%D0%BB%D0%BE%D1%82%D0%BE-%D0%BD%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D1%81%D0%B8-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-news815128.html", "text": "Безработен от Разград, който продавал приятелката за сексуални услуги, за да му осигурява пари за наркотици, е получи присъда от 18 месеца, при първоначален строг режим, предава \"Труд\". Историята между младия мъж и момичето започнала с интимна връзка през 2015 г. Тя забременяла, но знаейки, че приятелят й взима наркотици, се изплашила, че може да има проблеми с плода и абортирала. Двамата се разделили и момичето заминало зад граница. Връщайки се след две години в Разград, през декември 2017 г., тя отново тръгнала с младия мъж, тъй като все още имала чувства към него. Той пък знаел, че тя била изкарвала пари чрез проституиране, пише в мотивите, и решил да се възползва от това. Направил профил на момичето в сайт за запознанства, където публикувал и цени на извършваните услуги. Приятелката му била съгласна и двамата заживели по квартири. Младежът намирал клиенти, а тя му давала част от получените суми. Той си купувал наркотици, а понякога давал и на нея. Плащал и сметките. Мъжът обаче бил недоволен и се карали, че тя не изкарва достатъчно. Настоявал, че тя трябва да работи повече, тъй като парите не му стигали. Приятелката му, която имала и сериозни здравословни проблеми, го убеждавала, че могат да спестят повече средства, ако той спре наркотиците. Увещавала го тя да престане да проституира и двамата да си намерят постоянна работа, за да заживеят нормално. Това обаче водело до скандали, при които той я обиждал, че е „долна к….“, „смешна проститутка”, не изкарва достатъчно пари. Стигало се и до физическо насилие. В края на април миналата година, заради потока непознати, хазяите им се усъмнили, че момичето проституира и поискали двойката да напусне квартирата. Мъжът бил задържан в началото на май 2018 г. Пред съда той отричал до последно да е извършил каквото и да е престъпление и настоявал за оправдателна присъда. Безработният, с основно образование и вече осъждан, е получил присъда за склоняване към проституция в условията на опасен рецидив. От наложеното наказание се приспада времето, в което е бил задържан. Освен ефективната присъда, съдът е постановил да плати и 585 лв. разноски и такси. Решението на Районния съд подлежи на обжалване пред Окръжния в Разград. Сподели:", "date": "2019.01.27", "title": "Осъдиха безработен, продавал тялото на приятелката си за наркотици"}
{"url": "https://pik.bg/%D0%B2-%D0%B1%D0%B5%D0%BB%D0%B3%D1%80%D0%B0%D0%B4-%D0%BF%D0%B0%D0%BA-%D1%81%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B2%D1%83%D1%87%D0%B8%D1%87-news815214.html", "text": "Отново многохиляден протест се проведе в Белград. За осма поредна седмица демонстрантите се събраха в знак на недоволство срещу президента Александър Вучич. Митингуващите поискаха свобода на медиите и условия за честни и прозрачни избори, информира БТВ. Сподели:", "date": "2019.01.27", "title": "В Белград пак са по улиците срещу Вучич"}
{"url": "https://pik.bg/%E2%80%9E%D1%87%D0%B5%D1%80%D0%B2%D0%B5%D0%BD%D0%B8-%D1%88%D0%B0%D0%BB%D1%87%D0%B5%D1%82%D0%B0%E2%80%9C-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D1%81%D1%80%D0%B5%D1%89%D1%83-%E2%80%9E%D0%B6%D1%8A%D0%BB%D1%82%D0%B8%D1%82%D0%B5-%D0%B6%D0%B8%D0%BB%D0%B5%D1%82%D0%BA%D0%B8%E2%80%9C-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news815124.html", "text": "„Червените шалчета“ излязоха срещу „жълтите жилетки“ във Франция. Това е днешният ход на демонстрациите в Париж. Контрапротестът е организиран в защита на институциите и обществения ред срещу хаоса и насилието на протестите във Франция през последните два месеца. Няколко десетки души се бяха струпали на площад \"Насион\" в Париж в очакване на митинга на \"червените шалчета\", въпреки че мнозина са дошли без отличителни знаци. \"Спрете блокадите\" - гласи лозунгът на фейсбук страницата на групата, която се обявява срещу всякаква форма на насилие по време на протестите на \"жълтите жилетки\". \"Гневът е чут, исканията са основателни, но ние се обявяваме срещу формата, систематичното насилие, омразата към народните избраници и журналистите\" - обяснява пред медиите жителят на Тулуза Лоран Сулие, от когото тръгна начинанието. Водачите на \"червените шалчета\" уверяват, че са с различни политически хоризонти и не са нито защитници на президента Макрон, нито противници на \"жълтите жилетки\". Те имат скромни очаквания за днешния митинг, за който бяха заявили участие към 9000 души. \"Социалните мрежи не са Франция\" - коментира днес председателят на френското Национално събрание Ришер Феран. На вчерашните протести на „жилетките“ отново се стигна до насилие, а един от лидерите им беше ранен. Силите на реда използваха сълзотворен газ и водно оръдие да отблъснат демонстрантите, които хвърляха предмети по тях в столицата. По данни на Парижката префектура арестуваните са 22-ма. Около 69 000 души протестираха в цялата страна според данни, публикувани от Министерството на вътрешните работи. Това е спад в сравнение с миналата събота, когато броят им беше 84 000. Сподели:", "date": "2019.01.27", "title": "„Червени шалчета“ излязоха срещу „жълтите жилетки“ във Франция"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BD%D1%82%D0%BE%D0%BD-%D1%80%D0%B0%D0%B4%D0%B8%D1%87%D0%B5%D0%B2-%D0%BE%D1%81%D1%82%D0%B0%D0%B2%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B7%D0%B5%D1%82-%D1%81%D0%B8-%D0%B1%D0%BE%D0%B3%D0%BE%D0%BC%D0%B8%D0%BB-%D0%B3%D1%80%D0%BE%D0%B7%D0%B5%D0%B2-news815058.html", "text": "Богомил Грозев постави рекорд по най-експедитивно бракоразводно дело и преди дни пред съда разтрогна брака си с дъщерята на Антон Радичев – Кристина. Заседанието продължило само 30 минути и приключило със споразумение между двете страни. Въпреки че новинарят и бившата му жена уж се разделят цивилизовано, между тях тлеело сериозно напрежение, свързано с издръжката на децата и ипотечния кредит, с който журналистът на Нова телевизия прецака тъста си Радичев. Пред съда Кристина все пак използвала срещу бившия си факта, че още преди да официализират развода си, Грозев заживял и се сгодил за друга жена, което наклонило везните в нейна полза. Така съдебният състав заставил Богомил да плаща издръжка не само на родния си син, но и на доведеното си дете, което било само на 5 годинки, когато се събрал с дъщерята на Антон Радичев. Голямата драма на зарязаната Кристина обаче не била издръжката, а огромният кредит, който преди време водещият я навил да изтеглят, но ипотекирайки апартамента на нейния татко. Идеята била с парите да построят къща в „Бояна“, където да живеят задружно и щастливо, но малко след като банката изплатила на Грозев парите, той си бил шута и пристанал на друга. Въпреки молитвите на жена си и тъст си той не пожелал да прехвърли на свое име ипотеката на жилището на актьора, а притесненията покрай дълга и обтегнатите отношения с банката едва не вкарали Радичев в болница. Ветеранът от Сатирата все още живеел на тръни, че във всеки един момент може да остане бездомен на улицата, защото банката има право да реши да погаси кредита отведнъж чрез придобиване на апартамента. Разводът обаче вече задължавал Богомил да вземе кредита на свое име, но дори това не успокоило Радичев, който изказа едновременно съмнения и надежди за апартамента си. Според слуховете кредитът възлизал на колосалните 100 000 евро. Според споразумението Грозев е приел да поеме и разноските по бракоразводното дело и адвокатите, макар че му се искало с жена му да си поделят разходите. Сега новинарят се чудел как ще свързва двата края, защото освен две деца и кредит трябвало да угажда и на новата си годеница Мария, която е кинезитерапевт и има собствено студио за красота в София. Сподели:", "date": "2019.01.27", "title": "ДРАМА В ПИК И \"РЕТРО\": Антон Радичев остава на улицата заради зет си Богомил Грозев"}
{"url": "https://pik.bg/%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D1%81%D0%BF%D0%B8%D1%80%D0%B0%D1%82-%D0%B2%D0%BE%D0%B4%D0%B0%D1%82%D0%B0-%D0%B2-%D1%81%D0%BE%D1%84%D0%B8%D1%8F-%D1%83%D1%82%D1%80%D0%B5-news815110.html", "text": "На 28 януари 2019 г. (понеделник), във връзка с изграждане на сградно водопроводно отклонение на бул. „Цар Борис III“ жк. „Хиподрума“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Найден Геров“, бул. „Акад. Иван Евстатиев Гешов“, бул. „Цар Борис III”, ул. „Софийски герой“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найден Геров “ ъгъла с ул. „Сотир Андонов“. На 28 януари 2019 г. (понеделник), във връзка с подмяна на спирателен кран на ул. „Константин Иречек“ кв. „Крива река“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Константин Иречек“, ул. „Св. Иван Рилски“, бул. „Пенчо Славейков“, ул. „Даскал Манол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Иван Рилски“ ъгъла с ул. „Крива река“. На 28 януари 2019 г. (понеделник), във връзка с подмяна на сградно водопроводно отклонение на ул. „Троянов път“ с. Казичене, се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Троянов път“ от ул. „Липите“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес ул. „Троянов път“ пред №40. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. Сподели:", "date": "2019.01.27", "title": "Ето къде ще спират водата в София утре"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%B2-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B0-%D0%B2%D1%80%D1%8A%D0%B7%D0%BA%D0%B0-%D1%81-%D0%BA%D0%BC%D0%B5%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D1%80%D0%BE%D0%B4%D0%BE%D0%BF%D1%81%D0%BA%D0%B8%D1%82%D0%B5-%D0%BA%D1%83%D1%80%D0%BE%D1%80%D1%82%D0%B8-news815182.html", "text": "Министерството на туризма е в непрекъсната връзка с кметовете и областните управители във връзка с усложнената зимна обстановка в курортите. По последна информация няма бедстващи туристи в зимните курорти и ситуацията постепенно се нормализира след обилните валежи в последните дни. Това съобщиха от пресцентъра на министерството. В Смолянска област част от пътищата вече са отворени и туристите могат да се придвижват. По информация на местните власти в Чепеларе проблеми няма. Пистите и съоръженията в ски зоната в Банско работят нормално. Данните на местната власт са, че условията са подходящи и туристите могат да практикуват зимни спортове. В Боровец съоръженията работят, увериха от фирмата концесионер. Министерството на туризма е в постоянна връзка и с всички компетентни институции. Сигнали по Закона за туризма могат да се подават на дежурен телефон 02/9046895. Сподели:", "date": "2019.01.27", "title": "Ангелкова в постоянна връзка с кметовете на родопските курорти"}
{"url": "https://pik.bg/%D1%87%D0%B5%D1%80%D0%B2%D0%B5%D0%BD%D0%B0-%D1%81%D1%82%D1%80%D0%B0%D1%81%D1%82-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B1%D1%81%D0%BF-%D0%B0%D1%82%D0%B0%D0%BD%D0%B0%D1%81-%D0%B7%D0%B0%D1%84%D0%B8%D1%80%D0%BE%D0%B2-%D0%B3%D1%80%D0%B0%D0%B1%D0%BD%D0%B0-%D0%BF%D1%83%D1%88%D0%BA%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B0-news811541.html", "text": "Социалистът Атанас Зафиров избра нестандартен начин да поздрави приятелите си по случай новата година. В официалния си профил в социалната мрежа „Фейсбук“ депутатът от БСП си пусна снимка, на която е грабнал пушката и сякаш е готов за въстание. „За добрите хора, здраве и късмет! За негодниците, крадците и предателите – юмрук“, написа бесепарят. Зафиров е сред ВИП авджиите в политиката и досега няма пропуснат ловен сезон. При откриването на тазгодишния се ожали, че когато бил депутат от управляващата партия, поканите към него за празника на ловджиите били по 14-15, а този път е получил цифром 0 покани. Приятелите на Зафиров обаче знаят, че независимо на колко места ще бъде поканен, ще ловува със своята дружинка, така както го е правил винаги, а още в първите дни на сезона се разписал с отстрела на дребен пернат дивеч. Общоизвестен факт е, че другата страст на червения депутат е ръгбито. Като президент на Българската федерация по ръгби и член на Управителния съвет на Европейската федерация, Зафиров работи упорито за популяризирането на спорта у нас. Сподели:", "date": "2019.01.27", "title": "ЧЕРВЕНА СТРАСТ: Депутатът от БСП Атанас Зафиров грабна пушката (СНИМКА)"}
{"url": "https://pik.bg/%D0%BC%D0%B0%D0%B4%D1%83%D1%80%D0%BE-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%B5%D0%B2%D1%80%D0%BE%D0%BF%D0%B0-%D0%B7%D0%B0%D1%80%D0%B0%D0%B4%D0%B8-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC%D0%B0-news815112.html", "text": "TACC, цитирана от \"Фокус\". „Европейските страни трябва се откажат от ултиматума, призоваващ за нови избори във Венецуела в рамките на осем дни“. Това заяви президентът Николас Мадуро в интервю за турския телевизионен канал CNN Turk, цитиран от \"Европа отново прави грешка по отношение на Венецуела. Те игнорират нашата история, въпреки нашата 200-годишна свобода. Гордеем се с нашата свобода, кръвта на нашите освободители тече в нашите вени“. - каза Мадуро. Президентът на Венецуела отбеляза, че лидерът на венецуелската опозиция Хуан Гуайдо, който се е обявил за изпълняваш длъжността президент на страната, \"нарушава всички възможни закони и конституцията\". \"Аз не съм съдия, съдът ще реши какви стъпки трябва да се предприемат, за да се гарантира сигурността на нашата страна и нашата конституция,\" каза той. В допълнение, Мадуро припомни, че \"в близко бъдеще ще се проведат парламентарни избори в страната\", а следващите президентски \"избори ще се проведат през 2020 г.\". Мадуро също така каза, че американският президент Доналд Тръмп подценява Венецуела, Латинска Америка и останалия свят. Мадуро каза, че е отворен за диалог, но когато е попитан от кореспондент на CNN Turk за възможна среща с Тръмп, той отговаря, че \"[подобна среща] не е невъзможна, но е малко вероятно да се случи.\" Лидерът на латиноамериканската страна призна, че не е изненадан от телефонния разговор на турския президент Тайип Ердоган, който го подкрепи на фона на събитията във Венецуела. \"Не, за мен това не беше изненада. Господинн Ердоган е смел човек, който уважава ценностите\", каза Мадуро. Сподели:", "date": "2019.01.27", "title": "Мадуро скочи срещу Европа заради ултиматума"}
{"url": "https://pik.bg/%D1%81%D0%B5%D0%B4%D0%B5%D0%BC-%D0%B5%D0%B6%D0%B5%D0%B4%D0%BD%D0%B5%D0%B2%D0%BD%D0%B8-%D0%BD%D0%B0%D0%B2%D0%B8%D0%BA%D0%B0-%D0%BA%D0%BE%D0%B8%D1%82%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D1%82-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%BE%D1%81%D1%82%D1%82%D0%B0-news815063.html", "text": "Седем ежедневни навика неочаквано правят хората по-малко умни. Изданието PsyBlog, цитирано от „Обекти”, ни разкрива кои са те. Храните, богати на мазнини с високо съдържание на захар вредят на когнитивната гъвкавост, установи ново изследване. Когнитивната гъвкавост е способността да се приспособяваме и да реагираме адекватно на променящите се ситуации. Изследването е проведено върху лабораторни мишки. Поставят ги при нормален хранителен режим, хранителен режим с високо съдържание на мазнини и хранителен режим с високо съдържание на захар. След четири седмици умствените и физически способности на мишките, хранещи се с повече мазнини и с повече захар започват да спадат. Използването на лаптопи, телефони и други медийни устройства едновременно може да смали важни структури в мозъка, сочи друго изследване. За първи път невробиолози установиха, че хората, които използват множество устройства едновременно имат по-ниска плътност на сивото вещество в зоната на мозъка, която се свързва в когнивния и емоционален контрол. Мултитаскингът може да включва: да слушате музика, докато играете видео игра, или да гледате телевизия, докато говорите по телефона, или дори да четете вестник, докато телевизорът е включен. Търсенето в интернет кара хората да мислят, че знаят повече, отколкото в действителност, установява ново проучване. И изглежда няма особено значение дори хората да не намерят информацията, която са търсили. „Интернет е толкова мощен инструмент, където можете да въведете всякакъв въпрос и на практика имате достъп до цялото знание на света на върха на пръстите си - коментира ръководителят на изследването Матю Фишър. - Става по-лесно да объркате собствените си знания с тези от външен източник. Когато хората са наистина сами, те могат да бъдат крайно неточни за това колко знаят и колко са зависими от интернет.“ Като цяло здрави хора с високи нива на кръвната захар са по-склонни да имат проблеми с паметта, твърди неотдавнашно проучване, публикувано в сп. Neurobiology. Eто какво казва един от авторите, д-р Агнес Фльоел:  „Дори за хора с кръвна захар в нормалните граници намаляването на равнището на кръвната захар може да бъде обещаваща стратегия за предотвратяване на проблеми с паметта и западане на умствените способности с възрастта.“ Всезнайковците не знаят толкова, колкото си мислят, че знаят, доказва друго изследване. Колкото повече хората мислят, че знаят по дадена тема, толкова по-вероятно е те да твърдят, че напълно измислени факти са верни, откриват психолози. Г-жа Став Атир, водещ автор на изследването, обяснява: „Колкото повече хората бяха убедени, че имат познания в областта на финансите като цяло, толкова по-склонни бяха да твърдят, че знаят измислени финансови термини. Същият модел се наблюдаваше и при други области, сред които биология, литература, философия и география. Например, преценката на хората колко знаят за определен биологичен термин зависи отчасти от това колко мислят, че знаят в областта на биологията като цяло“. Щетите, които лошият сън нанася на мисловните способности са чудовищни. Мозъкът, на който му се спи, трябва да работи по-усърдно, докато краткосрочната и дългосрочната памет са по-слаби. Вниманието и умението за планиране се влошават, по-лесно е да следвате навиците и е друдно да създавате нови стратегии. Лишаването от сън дори нарушава способността да разчитаме емоциите по лицата. Както умственият, така и физическият стрес взаимодействат и причиняват умора, сочат данните от скорошно изследване. Ресурсите на мозъка в префронталния кортекс – тази зона на мозъка, която използваме за планиране и контрол – са разделени по време на физическата и умствена активност, установява изследването. То е едно от първите, които показват как умствените и физически задачи могат взаимодействат и  изморяват мозъка. Сподели:", "date": "2019.01.27", "title": "Седем ежедневни навика, които намаляват интелигентността"}
{"url": "https://pik.bg/%D0%BD%D0%B5%D1%82%D0%B0%D0%BD%D1%8F%D1%85%D1%83-%D0%B8%D0%B7%D1%80%D0%B0%D0%B5%D0%BB-%D1%89%D0%B5-%D0%BF%D0%BE%D0%BC%D0%BD%D0%B8-%D0%B2%D0%B8%D0%BD%D0%B0%D0%B3%D0%B8-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B7%D0%B0-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0%D0%B4-%D0%BD%D0%B0%D1%86%D0%B8%D1%81%D1%82%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D0%B8-news815080.html", "text": "Израел винаги ще помни ролята на Червената армия в победата над нацистка Германия. Това изявление направи министър-председателят на Израел Бенямин Нетаняху във видео обръщение, публикувано в неделя по повод Международния ден на жертвите на Холокоста, цитирано от . \"Днес е Международният ден на паметта за Холокоста. Холокостът е безпрецедентна трагедия в историята на човечеството, което доказва, че ако не спрете омразата към евреите, фанатизмът се разпръсква, унищожавайки други нации по целия свят ”, - каза ръководителят на правителството на еврейската държава. \"Никога не забравяме за ролята на Червената армия, не забравяме подвизите на еврейските герои, които се биха в нейните редици, и не забравяме ветераните\", каза Нетаняху. Премиерът на Израел припомни, че на 9 май 2018 г. по покана на руския президент Владимир Путин, той присъства на парада на Победата в Москва. \"Бях на Червения площад, от паметник на паметник, битките за Курск, за Сталинград, за Ленинград, битката след битка, кървавата битка след кървава битка\", разказа Нетаняху. „Аз стоях с трепет , знаейки,че победата над нацистите гарантира бъдещето на нашия народ. Всеки, който участва в него, заслужава безкрайна благодарност. \" \"Днес споменаваме мъртвите, но и героите. Героите, които се бориха и дори пожертваха живота си, за да спрат нацисткото чудовище,\" каза Нетаняху и отбеляза, че \"в тези битки в Червената армия евреите са се сражавали рамо до рамо с останалите и са взели участие много евреи. Премиерът на Израел каза също, че поздравява ветераните, които живеят в Израел. \"Когато се срещна с тях тук в Израел, винаги съм много развълнуван. Виждам техните награди, виждам гордата им осанка - те са на деветдесет години, но са горди с ролята си в историята на еврейския народ и историята на човечеството\" - каза той. – „Днес ви отдавам чест! Бъдете благословени!”, завършва той. Сподели:", "date": "2019.01.27", "title": "Нетаняху: Израел ще помни винаги ролята на Червената армия за победата над нацистка Германия"}
{"url": "https://pik.bg/%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B0%D1%83%D0%B4%D0%B8-%D0%B2%D0%BB%D0%B5%D1%82%D1%8F-%D0%B2-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%BD%D0%B0-%D0%B0%D0%BC-%D1%82%D1%80%D0%B0%D0%BA%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news815217.html", "text": "Зрелищна катастрофа е станала днес на АМ \"Тракия\". Автомобил Ауди е излязал от пътното платно и буквално се е паркирал в бензиностанция, като след удара от постройката са останали само куп ламарини. Снимки на каскадата бяха разпространени в социалните мрежи. От кадрите се вижда, че колата е смазана отпред, има и счупени стъкла. Не става ясно обаче какво е състоянието на шофьора. \"Дано да е добре\", молят се хората в мрежата. Според тях водачът най-вероятно е карал с превишена скорост. Загубил е управление и се е врязал в бензиностанцията. Сподели:", "date": "2019.01.27", "title": "НА КОСЪМ ОТ ТРАГЕДИЯ: Ауди влетя в бензиностанция на АМ \"Тракия\" (СНИМКИ)"}
{"url": "https://pik.bg/%D0%BF%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D0%BD%D0%B0%D0%B4-100-%D0%BA%D0%BE%D0%BB%D0%B8-%D0%B2-%D0%B0%D0%B2%D1%82%D0%BE%D0%BC%D0%BE%D1%80%D0%B3%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%B0%D0%BD%D0%B3%D0%BB%D0%B8%D1%8F-news815089.html", "text": "Огромен пожар изпепели близо 100 автомобила в автоморга в британския град Престън, съобщава „Би Би Си”, цитирани от Нова телевизия. Пожарът избухнал след полунощ и бързо обхванал огромното хале, в което колите били подготвяни за рециклиране. Няма пострадали, тъй като огънят е пламнал след работно време и автоморгата е била затворена. На място пристигнали 12 пожарни автомобила и близо 80 огнеборци, които успели да овладеят пожара рано тази сутрин. Над мястото на инцидента обаче все още се носи гъст задушлив дим. Местните власти посъветваха живеещите в района да не излизат навън и да не отварят прозорците на домовете си. Причините за пожара се изясняват. Сподели:", "date": "2019.01.27", "title": "Пожар изпепели над 100 коли в автоморга в Северна Англия"}
{"url": "https://pik.bg/%D0%B0%D0%B2%D1%82%D0%BE%D0%B0%D0%BF%D0%B0%D1%88-%D0%B7%D0%B0%D0%B4%D0%B8%D0%B3%D0%BD%D0%B0-%D0%BA%D0%BE%D0%BB%D0%B0-%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D0%BB%D1%8F%D0%BC%D0%B0-%D0%BD%D1%83%D0%B6%D0%B4%D0%B0-news815138.html", "text": "Кратко посещение на тоалетната имаше сериозни последици за 18-годишен германец по време на бягане за здраве в немския град Бад Нойщат ан дер Зале, предаде ДПА. Спортуващият младеж изпитал остър позив за ходене по нужда и предвид извънредната ситуация решил да открадне паркирана кола със запален двигател. Тя била оставена на улицата пред къщата на собственичката си, за да загрее моторът и в студеното време. Младежът бързо се качил на возилото и отпрашил към дома си, където била най-близката тоалетна. След като се облекчил, той изминал обратно 1,5-километровото разстояние и оставил колата на същото място. Но там го чакала полицията, която била повикана от 34-годишната собственичка. Младежът обяснил, че бил си услужил само временно с колата поради внезапния позив на природата. Но полицията не се впечатлила от обяснението му и срещу него било повдигнато обвинение за отнемане на превозно средство и шофиране без книжка. Сподели:", "date": "2019.01.27", "title": "Автоапаш задигна кола заради голяма нужда"}
{"url": "https://pik.bg/%D0%BA%D0%B0%D0%BA%D0%B2%D0%BE-%D0%B4%D0%B0-%D1%8F%D0%B4%D0%B5%D1%82%D0%B5-%D0%B8-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D1%82%D0%B5-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-news815071.html", "text": "Тъй като летищните терминали не са известни с чистата си кухня, е добре да помислите за храната си преди пътуването. Ето какви съвети дават пред Readers Digest, цитирани от „Профит”, няколко специалиста по хранене. Най-сигурният залог е собствена храна от дома. Вярно е, че не можете да носите течности, но сандвич с пилешко и малко салата е  добра опция. Най-добрият начин да контролирате това, което ядете, докато пътувате, е да си носите това, което харесвате. Ако не искате да ядете палачинки с неясно съдържание, защо не си приготвите нещо? Големите летища често имат магазини, от които можете да си купите овесени ядки, кисело мляко и плод. Комбинирайте ги и ще имате страхотна закуска. Ако ви предстои дълъг полет и искате да подремнете в самолета, дайте на тялото си естествена, здравословна храна, която помага за добрия сън. Като сушени череши, например. Те съдържат мелатонин, който помага за регулирането на вътрешния ви часовник и може да повиши общата ефективността на съня - нещо, което помага при пътуване. Една от основните причини, поради които можете да направите лош избор на летището, е стресът от летенето. Дори и да сте опитен пътуващ или отивате на мечтана почивка, няма начин да няма леко притеснение, а това ни кара да ядем повече. Затова експертите съветват да се заредите с повече протеин – месни пръчици или парченца сирена, които можете да носите в кутия от дома. Ако нямате възможност да си приготвите храна, купете си малки здравословни закуски – пълнозърнести бисквити, сурови ядки, твърдо сварено яйце, нарязани зеленчуци и хумус. Това е още едно предизвикателство. Например ако имате непоносимост към глутен, носете си малко безглутенови ядки и помолете да ви донесат вода. Посочете изрично какво не можете да ядете, стюардите могат също да ви насочат в избора на меню. Сподели:", "date": "2019.01.27", "title": "Какво да ядете и какво да избягвате на летището"}
{"url": "https://pik.bg/%D0%BF%D0%BE%D0%BB%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B4%D0%BE-%E2%80%9C%D0%B0%D1%83%D1%88%D0%B2%D0%B8%D1%86%E2%80%9D-news815135.html", "text": "Крайнодесни полски активисти се събраха с други националисти до бившия концентрационен лагер \"Аушвиц\", за да протестират срещу полското правителство, информира АП. Полският крайнодесен активист Пьотр Рибак и около 45 други националисти развяваха националния флаг. Те се надяват да влязат в бившия нацистки лагер, за да положат венец по повод 74 г. от освобождението на лагера на смъртта. Рибак обвинява правителството, че отдава почит само на загиналите евреи и се пренебрегват убитите поляци. Но според властите Рибак греши, тъй като службите и събитията са в памет на всички загинали в лагера. Демонстрацията е организирана на фона на засилилия се в Полша крайнодесен екстремизъм. През 2017 г. Рибак беше осъден на три месеца затвор за изгаряне на фигура на ултраортодоксален евреин по време на антимюсюлмански протест срещу приемането на сирийски бежанци в Полша. По-късно той се защити, че фигурата е имала за цел да представи еврейско-унгарския филантроп Джордж Сорос, който подкрепя отворена европейска имигрантска политика. Повече от 1,1 милиона души са убити в \"Аушвиц\" от нацистите. По-рано днес бивши затворници в \"Аушвиц\" положиха цветя пред стена за екзекуции в лагера във връзка с годишнината и Международния ден за възпоменание на жертвите от Холокоста. Лагерът е освободен от съветските войски на 27 януари 1945 г. Сподели:", "date": "2019.01.27", "title": "Полски националисти протестираха до “Аушвиц”"}
{"url": "https://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%8F%D1%82-%D0%BC%D1%83%D0%B7%D0%B5%D0%B9-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-%D0%BF%D0%BE%D0%BB%D1%83%D1%87%D0%B8-%D0%BC%D0%BE%D1%81%D1%82%D1%80%D0%B0-%D0%BE%D1%82-%D0%BF%D0%BB%D0%B0%D1%82-%D0%BD%D0%B0-%D0%BD%D0%B0%D0%B4-80-%D0%B3%D0%BE%D0%B4%D0%B8%D0%BD%D0%B8-news815137.html", "text": "Мостра от плат, произведен през 30-те години на миналия век от първата габровска памукотекстилна фабрика, бе дарена на Историческия музей в града, предава БНР. Дарението е ценно, тъй като във фонда на габровския исторически музей досега не е постъпвала мостра на габровско предприятие, нито от периода от преди девети септември 1944 г., нито от времето на социализма. Текстилната мостра е предоставена от Дострина Игнатова, чийто предци са били търговци от Велико Търново, преселили се по-късно в Русе. За да развиват своята дейност в крайдунавския град, те вземат мостри от габровски предприятия, между които се оказва и този топ плат на първата габровска памуко-текстилна фабрика „Принц Кирил“. Текстилната мостра, излязла от предприятието през 30-те години на XX век, е много добре съхранена. Върху нея са изписани името на фабриката, на изделието, размера и каталожният номер. Сподели:", "date": "2019.01.27", "title": "Историческият музей в Габрово получи мостра от плат на над 80 години"}
{"url": "https://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%B8%D1%81%D0%BA%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0-%D0%BC%D0%B5%D0%B6%D0%B4%D1%83-%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%B8-%D1%81%D0%B5%D0%B2%D0%B5%D1%80-news815091.html", "text": "Великобритания и ЕС трябва да гарантират, че границата между Ирландия и британската провинция Северна Ирландия ще остане отворена след Брекзит, като гаранция за мир в някога неспокойния регио. Това заяви заместник-председателят на Европейската комисия Франс Тимерманс, цитиран от ДПА и БТА, предава БНР. „Европа носи колективна морална отговорност да направи всичко по силите си, за да се избегне възобновяване на конфликта”, каза Тимерманс. Той добави, че така и няма да разбере защо много британски депутати се отнасят толкова небрежно към този въпрос. Според него е възможно удължаване на срока за напускане на ЕС, но Великобритания трябва да каже на страните-членки  на ЕС „за колко дълго, с каква цел“, както и да стигне до решение. „Няма начин да приема ситуация, в която жертваме Ирландия –категоричен бе Франс Тимерманс. - Европа не постъпва така”. Заместник-председателят на Европйската комисия подчерта, че предпазният механизъм за границата в Ирландия (гаранция, че ирландската граница ще остане отворена, ако Великобритания не постигне дългосрочна търговска сделка с ЕС) трябва да е стриктен и да няма срок. „В противен случай това не е предпазен механизъм”, анализира той. Някои поддръжници на Брекзит се опасяват, че предпазната клауза ще наложи на Лондон прекалено голямо обвързване с ЕС, припомня ДПА. Депутатите в Лондон все още не успяват да решат какво да правят, а до крайния срок за напускане на съюза остават само девет седмици. Сподели:", "date": "2019.01.27", "title": "Заместник-председател на Европейската комисия иска отворена граница между Ирландия и Северна Ирландия след Брекзит"}
{"url": "https://pik.bg/%D0%BC%D1%8A%D0%B6-%D0%BE%D1%82-%D0%BF%D0%B8%D1%80%D0%B4%D0%BE%D0%BF-%D0%BE%D1%81%D1%8A%D0%B4%D0%B8-%D1%81%D1%8A%D1%81%D0%B5%D0%B4%D0%B0-%D1%81%D0%B8-%D1%81%D0%BD%D0%B8%D0%BC%D0%B0%D0%BB-%D0%B3%D0%BE-%D1%81-%D0%BD%D0%B5%D1%80%D0%B0%D0%B1%D0%BE%D1%82%D0%B5%D1%89%D0%B0-%D0%BA%D0%B0%D0%BC%D0%B5%D1%80%D0%B0-news815107.html", "text": "Спорен случай в Пирдоп. Мъж беше осъден да плати 1000 лв. заради симулирано видеонаблюдение на съсед, след като поставил макет на камера до дома си. Оказва се, че дори имитирането на видеонаблюдение е незаконно, ако създава стрес и напрежение в околните. Бутафорната камера вероятно е имала за цел да плаши крадците. Постоянно светеща червена лампичка обаче оставила съсед с впечатлението, че е истинска и че непрекъснато е наблюдаван в продължение на три седмици. Последвало дело пред районните магистрати в Пирдоп, а не след дълго и пред Върховния касационен съд, който окончателно решил, че имитирането на видеонаблюдение е незаконно, ако за него не е искано съгласието на хората, попадащи в периметъра на дори неработещата камера. \"Съдът е взел предвид един много сериозен проблем, а именно усещането от даден съсед, че от другата страна, от другия имот, от другата къща го наблюдават непрекъснато. Усещането, че се чувстваш записан, че всяка твоя стъпка е проследена, е неприятно\", коментира пред БНТ адвокатът Емил Георгиев. Законът е категоричен - всеки може да наблюдава с камера собствения си имот. Когато обаче в периметъра на видеонаблюдение влезе домът на съседа, проблемът е налице и може да бъде решен само в съда. \"Не съществува засега правен механизъм, с който на другия съсед да бъде забранено да поставя такива камери или съседът да бъде накаран, да бъде принуден да свали камерите\", заяви защитникът. Затова според адвокат Георгиев казусът в Пирдоп може да доведе до законови промени за регламентирането на видеонаблюдението. Но докато това стане, най-добрият ход е дипломацията. \"Аз винаги като адвокат съветвам хората да обръщат внимание най-вече на междучовешките отношения. Това означава да потърсим контакт със съседа и да кажем \"Виж какво, поставям си камери. Те може би ще обхванат твоя имот. Възразяваш ли, имаш ли някакъв проблем\"?\", посочи той. Това е първи по рода си казус в България, но Комисията за защита на личните данни вече има няколко решения за погазено право на лична неприкосновеност. Сподели:", "date": "2019.01.27", "title": "Мъж от Пирдоп осъди съседа си, \"снимал\" го с неработеща камера"}
{"url": "https://pik.bg/%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%BE-%D0%B5-%D0%B5%D0%BB%D0%B5%D0%BA%D1%82%D1%80%D0%BE%D0%B7%D0%B0%D1%85%D1%80%D0%B0%D0%BD%D0%B2%D0%B0%D0%BD%D0%B5%D1%82%D0%BE-%D0%B2-%D0%B3%D1%80%D0%B0%D0%B4-%D0%B4%D0%BE%D1%81%D0%BF%D0%B0%D1%82-news815054.html", "text": "Всички екипи на „Електроразпределение Юг” продължават възстановителните дейности по засегнатите населени места в Родопите, съобават от пресцентъра на дружеството, цитирани от „Фокус”. Основните аварии са скъсани електропроводи и счупени стълбове от разпределителната мрежа вследствие на множество паднали дървета. Дружеството възстанови електрозахранването за гр. Доспат. Допълнително чрез мобилни агрегати ще бъде подсигурено захранването с вода на Доспат и Борино. Снощи дружеството успя да възстанови захранването на град Сърница чрез мобилни агрегати. Днес ще бъде доставен още един мобилен генератор в града. Усложнена остава обстановката за селата в общини Доспат и Борино, като приоритетно се работи по отстраняване на повредите, а където е възможно, се организира включване на мобилни агрегати. Същевременно продължават дейностите в засегнатите села в района на Смолян. В „Електроразпределение Юг” продължава да функционира Кризисен щаб за по-добра координация на възстановителните дейности. Сподели:", "date": "2019.01.27", "title": "Възстановено е електрозахранването в град Доспат"}
{"url": "https://pik.bg/%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-%D1%83%D0%BB%D0%B8%D1%86%D0%B8-%D0%B2-%D0%BE%D0%B1%D1%89%D0%B8%D0%BD%D0%B0-%D0%B2%D1%8A%D1%80%D1%88%D0%B5%D1%86-%D1%81-%D0%BF%D0%B0%D1%80%D0%B8-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8-%D0%B5%D0%B2%D1%80%D0%BE%D0%BF%D0%B0-news815064.html", "text": "Над 1.1 милион лева са целевите средства за капиталови разходи на Община Вършец, съобщи кметът Иван Лазаров, цитиран от „Конкурент”. 900 000 лв. от тях бяха отпуснати от правителството в края на миналата година. Средствата са за подмяна на водопроводи, кабели, тротоари и асфалт на 8 улици. Още толкова от улиците в града ще бъдат рехабилитирани с европейски пари. По различни проекти във Вършец ще влязат 5 млн. лв. Според кмета бюджетът на 2019 година е балансиран. В него има разчетени средства за ремонти и социални разходи. Финансовата рамка е в размер на  7 857 000 лв. От държавната хазна Вършец ще получи 4 млн. лв. За поредна година няма да се повишават местните данъци и такси. Властта ще продължава да дотира с бюджетни пари сметосъбирането и сметоизвозването. За година сумата достига до 360 000 лв. Към момента събираемостта на такса-смет е 80 процента, което за община като Вършец е добре, каза Лазаров. Той подчерта, че има фирми, които дължат доста големи суми на местния бюджет. Тези средства обаче са трудно събираеми, защото част от тези фирми на практика вече не съществуват. През тази година община Вършец ще дава 500 лв. еднократна помощ за новородено дете в семейство, което живее в общината. По програма \"Топъл обяд\" във Вършец безплатно се хранят 200 души. Предвидени са средства за издръжка на спортни клубове и клубове на пенсионери и на хора с увреждания. „Продължаваме да отделяме значителни средства за организиране на културни прояви през годината с цел привличане на повече туристи – каза още кметът на община Вършец Иван Лазаров. - Предстоят национален фестивал на ученическите духови оркестри, международен фолклорен фестивал \"Пъстра огърлица\", празника на курорта, минералната вода и Балкана в началото на август”. Сподели:", "date": "2019.01.27", "title": "Обновяват улици в община Вършец с пари от държавата и Европа"}
{"url": "https://pik.bg/%D1%81%D0%B0%D1%89-%D0%BE%D1%82%D0%BD%D0%BE%D0%B2%D0%BE-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D1%81%D0%BF%D1%80%D0%B5-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-news815057.html", "text": "САЩ отново поискаха Европейският съюз и Германия да спрат изграждането на газопровода \"Северен поток-2“, съобщава германското издание Handelsblatt, цитирано от TACC и „Фокус”. \"Сега е моментът за действие\", e заявил представител на американската администрация пред изданието в коментар за ситуацията. По думите му Европейският съюз трябва да положи активни усилия, преди Русия да получи възможността да окаже огромно влияние върху европейските си партньори. \"Искаме проектът да бъде спрян\", отбелязват във Вашингтон. \"Ако тръбопроводът бъде изграден, Европа ще загуби важно пространство за действие по отношение на Русия - уверени са в САЩ. - Потвърждаваме нашето искане, нашите европейски партньори трябва да предприемат мерки, за да гарантират собствената си енергийна сигурност и да осигурят непрекъсваемо снабдяване с газ през Украйна\". Според източникът на изданието от американската администрация, някои мерки в тази посока в САЩ се считат за недостатъчни. В същото време събеседникът на вестника е съобщил, че писма с заплахи за санкции, които са изпратени на германски компании от посланика на САЩ в Германия Ричард Гренел, \"не са били предназначени за широката общественост\". Сподели:", "date": "2019.01.27", "title": "САЩ отново поискаха Германия да спре строителството на „Северен поток-2“"}
{"url": "https://pik.bg/%D0%BE%D0%B1%D1%89%D0%B8%D0%BD%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D1%82%D0%BA%D1%83%D0%BF%D0%B8-%D1%80%D0%B5%D1%81%D1%82%D0%B8%D1%82%D1%83%D0%B8%D1%80%D0%B0%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BE%D1%82-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%8F-%D0%BF%D0%BB%D0%BE%D1%89%D0%B0%D0%B4-%D0%BD%D0%B0-%D0%B3%D1%80%D0%B0%D0%B4%D0%B0-news815076.html", "text": "Община Пловдив откупи реституираната част от  площад \"Централен\" в града, съобщи Нова телевизия. Това се случи, след като Общинският съвет одобри да се платят по 2 100 лв. на квадратен метър на 34-ма наследници на земята. Така собствениците ще си поделят сумата от 600 000 лв.  Общината пък ще може да продължи ремонта на площада в сърцето на културната столица на Европа. Площта от 286 квадратни метра се намира до Централната поща в Пловдив. Заради спор между реститути и Общината, градът стана столица на културата с разкопан площад, тъй като ремонтът не може да бъде завършен. По тази причина общинските съветници гласуваха за малкия терен да се плати крупна сума пари. Отчуждаването на имотите ще даде зелена светлина на ремонтите на централния площад, които се бавят заради процедурите за придобиване на собственост. \"Общинските съветници взеха решение да бъде закупен теренът на стойност 600 000 лв. платими в две бюджетни години. Решението все още не е влязло в сила. След влизането му в сила ще се предприемат действия за изпълнението му\", коментира Мирослава Сукарева - директор на Дирекция \"Общинска собственост\" в Община Пловдив. Градската управа вече крои планове за различни проекти и облагородяване зоната в тази част на центъра. \"Имаме и там разрешаване на ситуацията с това. В бюджета ще бъдат заложени 100 хил. лева, които вече са за проектиране на техническия работен проект на Форум-изток и Форум-юг като това ще бъде последният етап от централната градска част\", каза кметът на Пловдив Иван Тотев. Според част от общинските съветници в Пловдив, откупуването на спорния терен до Централна поща е трябвало да бъде решено преди градът да поеме домакинството на европейска столица на културата. \"Това трябваше да се случи много отдавна. Не сега, когато площадът е разкопан ние да мислим как да придобием и дали ще придобием, и дали някой ще си позволи или не да извива ръцете на общината\", заяви Дани Каназирева  - общински съветник от \"Съюз за Пловдив\". В крайна сметка предложената цена за купуването на частния имот е приета и скоро металните прегради на частния имот ще бъдат премахнати, а площадът на Пловдив – ремонтиран. Сподели:", "date": "2019.01.27", "title": "Общината в Пловдив откупи реституираната част от централния площад на града"}
{"url": "https://pik.bg/%D0%B0%D0%BA%D1%86%D0%B8%D1%8F-%D1%83%D0%B4%D0%B0%D1%80%D0%B8%D1%85%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D1%82%D1%8E%D1%82%D1%8E%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news815072.html", "text": "Служители на сектор „Икономическа полиция“ във Враца нанесоха сериозен удар на контрабандата с тютюн, след като проведоха акция на кооперативния пазар в Бутан, съобщава „Конкурент”, като се позовава на информация от ОД на МВР Враца. В предиобедните часове в събота от различни тайници са били намерени и иззети найлонови чували със стока, пригодена за търговия. Количеството на контрабандата е 12.830 кг. Тютюнът е иззет. Сподели:", "date": "2019.01.27", "title": "Акция: Удариха контрабандата на тютюн във Врачанско"}
{"url": "https://pik.bg/%D0%BB%D0%B8%D0%B4%D0%B5%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%B5%D0%B2%D1%80%D0%B5%D0%B8-%D0%B5-%D0%BF%D0%BE%D0%BB%D1%83%D1%87%D0%B8%D0%BB%D0%B0-%D0%B7%D0%B0%D0%BF%D0%BB%D0%B0%D1%85%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B5-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0%D0%BB%D0%B0-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B0-%D0%B7%D0%B0-%D0%B3%D0%B5-news815078.html", "text": "AFP, цитирана от \"Фокус\" Лидер на еврейска общност в Германия съобщи в четвъртък, че е била обект на заплахи и омраза \"почти минути\", след като критикува крайно дясната партия „Алтернатива за Германия“, предава . Шарлот Кноблох определи в сряда, в реч за жертвите на Холокоста,“ Алтернативата за Германия“ като заплаха за демокрацията, предизвиквайки оттегляне на регионалните политици от партията, които са присъствали на събитието. Ден по-късно Кноблох, на 86 г., е разказала пред местен вестник, че \"оттогава получава груби словесни обиди, заплахи и обиди по електронна поща и по телефон почти всяка минута\". \"Опасността, която партията и нейните поддръжници представляват за нашата либерална демокрация, стана повече от ясна и това показва повече от всякога, че демократите в нашата страна трябва да се обединят срещу тях,\" каза тя пред вестник Augsburger Allgemaine, цитирана от агенцията. Сподели:", "date": "2019.01.27", "title": "Лидер на германските евреи е получила заплахи, след като е разкритикувала \"Алтернатива за Германия\""}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B0%D0%BD%D1%82%D0%BE%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D1%80%D0%B0%D0%B7%D0%B1%D0%B8-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D1%80%D0%B0%D0%B4%D0%B8-%D0%B9%D0%BE%D0%BD%D1%87%D0%B5%D0%B2%D0%B0-%D1%82%D0%BE%D0%B2%D0%B0-%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B8-%D0%B7%D0%B0%D0%BF%D0%BB%D0%B0%D1%85%D0%B0-%D0%B7%D0%B0-%D0%BF%D1%80%D0%B0%D0%B2%D0%B0-news815094.html", "text": "Антон Тодоров излезе с тежки обвинения срещу Корнелия Нинова и двойния й стандарт по отношение на случая \"Елена Йончева\". Във \"Фейсбук\" той припомни какво е говорила червената лидерка за съда и прокуратурата и твърди, че днес тя се е завъртяла на 180 грасуда. Корнелия Нинова, 6 декември 2017 г., Здравей България, НОВА: \"Да ме атакуват, ето, за кой път да кажа - атаките в България не стават с извънреден съд от трибуната на парламента, от студиата в телевизиите. Стават в прокуратура и съд, ако искаме да сме правова държава\" Тогава Нинова не се притеснява да говори за това, че атаките (аз предпочитам да говоря за сигнали, не за атаки, но това и е манталитета, който разкрива, без да осъзнава) трябва да минават през прокуратурата, за да ги тълкуваме като нещо съвсем в реда на нещата в една правова държава. Днес Нинова и БСП заемат позиция на 180 градуса, щом става дума за техен човек, за когото прокуратурата е събрала доказателства за престъпление!! Това не е ли безобразие? Прокуратурата, която разследва Елена Йончева е същата, която разследва Живко Мартинов, кмета на Септември и др. от ГЕРБ. Днес БСП казват директно – „Тази прокуратура ще разследва САМО хора от ГЕРБ. Няма да разследва хора от БСП\", което представлява ужасен прецедент за последните 30 години и връщане към партийно-политическо командване на държавното обвинение. Това е катастрофа и заплаха за правата и свободите на българските граждани от страна на БСП. Сподели:", "date": "2019.01.27", "title": "ПЪРВО В ПИК! Антон Тодоров разби Нинова заради Йончева: Това е катастрофа и заплаха за правата и свободите на българските граждани от страна на БСП"}
{"url": "https://pik.bg/%D1%81%D0%B5%D0%BC%D0%B5%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BF%D1%80%D0%B0%D1%82%D0%B8-%D0%BC%D1%8A%D0%B6-%D0%BE%D1%82-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-%D1%81%D0%B5%D0%BB%D0%BE-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-news815079.html", "text": "Жена изпрати съпруга си в болница след семеен скандал. Мъжът бил приет с порезна рана в Центъра за спешна медицинска помощ, откъдето към 15:00 часа на 26 януари (събота) подали сигнал в полицията, съобщава „Конкурент”. Разправията възникнала час по-рано между съпрузи в село Алтимир. По време на семейния скандал 54-годишната В.И. размахала нож срещу съпгура си А.И., на 62 г., уточняват от полицията във Враца. Разярената жена уцелила мъжа си в ръката. По-късно лекарите установили, че нападнатият има разрязано сухожилие на предмишницата, поради което той е транспортиран в МБАЛ „Христо Ботев“ във Враца за по-нанатъшно лечение. От полицията допълват, че за живота на 62-годишния мъж няма непосредствена опасност. По случая е образувано досъдебно производство. Сподели:", "date": "2019.01.27", "title": "Семеен скандал прати мъж от врачанско село в болница"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BD%D0%B5-%D1%81%D0%B5-%D0%BF%D1%80%D0%B5%D1%82%D0%BE%D0%B2%D0%B0%D1%80%D0%B2%D0%B0%D0%B9%D1%82%D0%B5-%D0%B8-%D0%BD%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D0%B9%D1%82%D0%B5-%D0%BD%D0%B8%D1%89%D0%BE-%D0%BD%D0%BE%D0%B2%D0%BE-%D0%BE%D0%B1%D1%80%D0%B5%D1%87%D0%B5%D0%BD%D0%B8-%D1%81%D1%82%D0%B5-%D0%BD%D0%B0-%D0%BF%D1%80%D0%BE%D0%B2%D0%B0%D0%BB-news815043.html", "text": "Лунният период в Скорпион се характеризира с пълна липса на емоционален баланс, повишена нервна възбудимост и чести промени в настроението. Преминавайки през този знак, Луната настройва несъзнателно към кризисни ситуации, пренастройва вътрешните структури на човек. Във всеки случай това е труден момент, когато се хвърляме в крайности - от песимизъм до мизантропия. Засилва се интереса към мистичното и тайното. Лекият флирт по това време повдига настроението. Уязвими са половите органи и дебелото черво. Символ на деня е Ганеша – богът на мъдростта, затова е ден на висшата небесна мъдрост и за постигане на нови знания. В този ден пред човек се откриват широки перспективи за достигане до щастието. Съгласно християнската традиция в този лунен ден Дева Мария е получила благата вест. Не трябва да се рискува, защото това може да повлече след себе си много непредсказуеми и неуправляеми събития. Не трябва да се претоварвате физически и емоционално. Избягвайте излишните спорове и конфликти. Всички лоши постъпки са обречени на провал. Не трябва да се предприема нищо ново, никакви действия, от които да очаквате успех или наслада, но е благоприятно, ако са насочени към съзидание. Желателно е повече да почивате и да се наслаждавате на живота. Добре е да проявите своята щедрост и великодушие, да направите подарък на някого, дори нещо дребно да е. В този ден делата свързани с благотворителност носят фантастични резултати. Важното е да не сте движени от користни цели. Добре е да се предават знания, да се заемете със самообразоване, да четете умни книги, които могат да ви научат на нещо. Бъдете щедри по отношение на децата – добър ден за обучението им, дайте храна на ума им. Днес е необходимо да се диша много чист въздух. Ако не можете да сте навън, по-често проветрявайте помещенията. Препоръчва се да се посветите на дома и домашната работа. Единственият лунен ден, когато употребата на сладко е желателно и всячески се приветства. Също употребявайте повече зеленчуци, изобщо растителна храна в големи количества. Заболявания появили се днес са доста опасни. Добър знак е да намерите дребни монети с герба нагоре. Добър ден за медитация върху сакрални символи, мандали, карти таро. – Не се подстригвайте много късо! Може след подстрижката да увеличите килограмите. - Благоприятно е за покупки на дрехи и украшения, за неща доставящи удоволствие. – В съня си ще видите символи, които ще ви помогнат да разберете в коя част от своята Душа трябва да внесете светлина и радост, да видите къде постоянно допускате грешки и кое ви пречи да усетите пълноценно радостта от битието. Сънищата само на разсъмване имат значение. - Ден, в който се откриват вратите на бъдещето. Подходящ ден за интелектуални занимания. Може да решавате логически задачи, кръстословици. Добър ден за всякакви игри, в които участва ума. Подходящо е да се занимавате свъзпитанието на децата, да пътувате, да се занимавате с астрология. Всяка лоша мисъл в този ден може да се въплъти в реалността, затова следете внимателно думите, които изричате и контролирайте хода на мислите си. Луната е в знак Везни до 09:32 ч на 27 януари. От 07:22 ч до 09:32 ч се движи на празен ход, след което преминава в мистичния знак Скорпион, където ще остане до 16:34 ч на 29 януари. Сподели:", "date": "2019.01.27", "title": "ВАЖНО: Не се претоварвайте и не започвайте нищо ново, обречени сте на провал"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0-%D0%B6%D0%B5%D0%BD%D0%B0-%D0%B8%D0%B7%D0%B3%D0%BE%D1%80%D1%8F-%D0%B2-%D0%B4%D0%BE%D0%BC%D0%B0-%D1%81%D0%B8-news815115.html", "text": "Възрастна жена е починала в дома си след пожар, информираха от Областната дирекция на МВР във Варна. Пожарът е възникнал около 9 часа сутринта днес, 27 януари. Тогава е постъпил и сигнала за бедствието, според който е горяла къща в град Девня. На мястото веднага е изпратена кола на пожарната и огнеборците изгасили пламъците. При огледа обаче е установено, че в едната от стаите е имало възрастна жена. 83-годишната собственичка на дома е починала. На мястото се извършва оглед, по случая е образувано досъдебно производство. Предстои да се установят обстоятелствата около възникването на пожара. Сподели:", "date": "2019.01.27", "title": "ТРАГЕДИЯ: Възрастна жена изгоря в дома си"}
{"url": "https://pik.bg/%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F%D1%82-%D1%88%D0%B0%D0%BC%D0%BF%D0%B8%D0%BE%D0%BD-%D0%B2-%D1%81%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%B0%D0%BA%D1%81%D0%B5%D0%BB-%D0%BB%D1%83%D0%BD%D0%B4-%D1%81%D0%B2%D0%B8%D0%BD%D0%B4%D0%B0%D0%BB-%D1%81%D0%BB%D0%B0%D0%B3%D0%B0-%D0%BA%D1%80%D0%B0%D0%B9-%D0%BD%D0%B0-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8-news815111.html", "text": "Настоящият олимпийски шампион в спускането от ски-алпийските дисциплини Аксел Лунд Свиндал от Норвегия ще сложи край на своята състезателна кариера след Световния ски шампионат в Аре, Швеция другия месец. Това заяви самият той пред норвежката телевизия НРК, цитиран от Нова телевизия. Свиндал не успя да вземе участие в кръга от Световната купа в Кицбюел (Австрия) този уикенд, след като контузи коляното си на тренировка. \"Взех това решение през тази седмица – разясни скиорът. - Нещата не се развиха както планирах, но наистина имам желание да се представя силно на Световния шампионат и да завърша със стил\". Аксел Лунд Свиндал е петкратен златен медалист от подобен форум. Той също така е двукратен олимпийски шампион - в супергигантския слалом през 2010 г. и в спускането през 2018 г. Норвежецът е и двукратен победител за Световната купа с общо 36 победи в своята страхотна кариера. Сподели:", "date": "2019.01.27", "title": "Световният шампион в спускането Аксел Лунд Свиндал слага край на кариерата си"}
{"url": "https://pik.bg/%D1%80%D0%B0%D1%81%D1%82%D0%B5-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%BD%D0%B0-%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D0%BF%D1%80%D0%B5%D0%B4%D0%B8-%D0%BD%D0%BE%D0%B2%D0%B8%D1%8F-%D0%B2%D0%BE%D1%82-%D0%BF%D0%BE-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news815084.html", "text": "Напрежението в кабинета на британския премиер Тезеза Мей се засилва преди гласуването на подобрения вариант на нейната сделка за Брекзит, което трябва да се проведе на 29 януари (вторник), съобщава БНР. Още един министър – този на правосъдието Дейвид Гоук, заяви, че е готов да подаде оставка, ако се стигне до излизане от ЕС без сделка. На фона на прогнозите, че сделката на Тереза Мей отново ще бъде отхвърлена от депутатите в Камарата на общините, все повече министри се опитват да повлияят на премиера да избегне сценария без сделка. Дейвид Гоук заяви, че Брекзит без сделка ще бъде „бедствие за страната“ и той сигурно ще се оттегли от поста, ако Тереза Мей поеме по този път. По-рано министърът на финансите Филип Хамънд също не изключи възможността да подаде оставка, ако Обединеното кралство се насочи към Брекзит без сделка, защото това ще нанесе значителни щети на икономиката. Други министри обаче продължават твърдо да подкрепят линията на Тереза Мей. Андреа Ледсъм, лидер на парламентарната група на консерваторите заяви, че нищо не се е променило и на 29 март Обединеното кралство ще напусне ЕС със или без сделка. Във вторник обаче в парламента ще бъде гласувана също и внесена поправка от междупартийна група, която може да доведе до решение за отлагане на Брекзит. Междувременно задълбочено икономическо проучване показа, че след референдума за Брекзит през 2016 г. обществените финанси вече са понесли загуби за повече от 17 милиарда паунда, най-вече в резултат на по-високата инфлация и намалени бизнес инвестиции. Сподели:", "date": "2019.01.27", "title": "Расте напрежението в кабинета на Тереза Мей преди новия вот по сделката за Брекзит"}
{"url": "https://pik.bg/%D1%81%D1%82%D0%B8%D0%B2%D1%8A%D0%BD-%D0%B1%D0%BE%D0%BB%D0%B4%D1%83%D0%B8%D0%BD-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%B4%D1%8F%D0%B4%D0%BE-news814989.html", "text": "Стивън Болдуин иска да стане дядо. Известният актьор коментира предстоящата сватба между дъщеря му Хейли и Джъстин Бийбър. Ние сме много развълнувани и се молим това да стане скоро. Той вече е изградил своя кариера, време е да направи нещо повече за себе си, важно е за неговото израстване, коментира той пред TMZ, цитиран от тялото.бг. „Налага се да свършим и координираме доста неща за сватбата. Представете си две семейства на едно място. Не съм сигурен къде ще отседнат всички, но ще бъде приятно да сме заедно“, каза още Болдуин за венчавката. Във връзка с промяната на датата на събитието, той коментира, че Бийбър и дъщеря му искат нещо по-специално и за да сбъднат всичко, което желаят, ще им трябва повече време. На въпрос дали одобрява зетя си, Стивън Болдуин отговори, че с него си приличат по доста неща. „Ние мислим по един и същи начин... За мен най-страхотното нещо в Джъстин е неговото голямо сърце. Той наистина обича хората и иска да бъде благословен“, изтъква той. Джъстин Бийбър предложи на Хейли Болдуин през юли миналата година. Двамата сключиха граждански брак през септември, но криеха това в тайна чак до ноември. Сподели:", "date": "2019.01.27", "title": "Стивън Болдуин иска да стане дядо"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B5%D1%80%D0%B3%D0%B5%D0%B9-%D1%81%D1%82%D0%B0%D0%BD%D0%B8%D1%88%D0%B5%D0%B2-%D0%BD%D0%B0-%D0%B7%D0%B8%D0%BC%D0%BD%D0%B0-%D0%BF%D0%BE%D1%87%D0%B8%D0%B2%D0%BA%D0%B0-%D0%B2-%D0%B1%D0%BE%D1%80%D0%BE%D0%B2%D0%B5%D1%86-%D1%81-%D1%86%D1%8F%D0%BB%D0%BE%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81%D0%BD%D0%B8%D0%BC%D0%BA%D0%B0-news815059.html", "text": "Сергей Станишев и семейството му си подариха зимна почивка в Боровец в първия месец от новата година, видя ексклузивно „Ретро“. Бившият лидер на БСП и съпругата му Моника заведоха общо четирите си деца в един от най-известните хотели на Балканите – „Ястребец“. Тъй като многолюдната фамилия на Станишев наброява общо 6 души, те си наели една от финландските вили, които също са собственост на хотелския комплекс. Сергей, Моника и децата също са запалени скиори, но този път оставили спусканията на заден план и предпочели топлината и уюта на хотела. Освен че се поглезили край басейна, вечерите изкарвали в първокласния ресторант, а после местили забавата в пиано бар. Най-щастливи от наситената програма били децата, които се радвали, че родителите им са съвременни хора и не се дърпат да пеят и танцуват с тях. Двамата общи наследници на Станишев и Моника – Дария и Георги, са все още твърде малки и им се доспивало рано, но пък доведените деца на бившия премиер от предходния брак на жена му купонясвали наравно с тях. От първия си съпруг Моника има също дъщеря и син, които са кръстени на нея и на експартньора ѝ. Момичето се казва Моника, а момчето – Венцислав. Девойката е студентка по маркетинг в един от най-престижните университети в света – този в Ню Йорк. Тъй като била сред най-изявените в курса, пътувала и в кампусите на вуза по света, като последно пребивавала и учела за няколко месеца в азиатския мегаполис Шанхай, Китай. Брат ѝ също бил студент, но бил по-свит и срамежлив и не се включвал даже и в семейните снимки по празници. Венцислав липсва и от фотосите от почивката на Станишеви в Боровец, но от хотела доверяват, че той също е бил там заедно с тях. Сподели:", "date": "2019.01.27", "title": "САМО В ПИК И \"РЕТРО\": Сергей Станишев на зимна почивка в Боровец с цялото семейство (СНИМКА)"}
{"url": "https://pik.bg/%D0%B4%D0%B2%D0%B0-%D1%82%D1%83-160-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BF%D0%BE%D0%B4-%D1%82%D1%80%D0%B5%D0%B2%D0%BE%D0%B3%D0%B0-%D0%B2%D0%BE%D0%B5%D0%BD%D0%BD%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%BD%D0%B0-%D1%81%D0%B0%D1%89-%D0%B8-%D0%BA%D0%B0%D0%BD%D0%B0%D0%B4%D0%B0-news815000.html", "text": "САЩ и Канада са вдигнали във въздуха два изтребителя F-22, два изтребителя CF-18 и самолет с далечно радиолокационно оборудване E-3 AWACS заради полет на руски стратегически ракетоносци Ту-160 в района на Арктика. За това са съобщили в Обединеното командване на аерокосмическата отбрана на Северна Америка (НОРАД), съобщава „Известия“, цитирани от „Фокус”. Американските самолети са излетели от база на ВВС в Аляска. В съобщението, публикувано от ТАСС се казва: „ E-3 AWACS, два изтребителя F-22 и два изтребителя CF-18 са разпознали два руски стратегически бомбардировача Ту-160 (Blackjack по класификацията на НАТО), които са навлезли в опознавателната зона на противовъздушната отбрана на Канада”. В НОРАД са потвърдили, че руските самолети са се намирали в международното въздушно пространство, без да са нарушавали държавните граници. Двата руски ракетоносеца Ту-160 са извършвали 15-часов полет над неутрални води в Северния ледовит океан, море Лаптеви, а също и над Баренцово и Карско море. Ту-160, известен като „Белият лебед“ е най-тежкият боен самолет в света, може да престои 25 часа във въздуха и да носи 12 ракети едновременно. Сподели:", "date": "2019.01.27", "title": "Два Ту-160 вдигнаха под тревога военни самолети на САЩ и Канада"}
{"url": "https://pik.bg/%D0%BE%D1%82-%D0%BF%D1%8A%D1%80%D0%B2%D0%BE-%D0%BB%D0%B8%D1%86%D0%B5-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D1%81%D1%82%D0%B0%D0%BD%D0%B0%D0%BB-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%80%D0%B5%D0%BA%D0%B5%D1%82%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8%D1%82%D0%B5-%D1%82%D0%BE%D1%80%D0%BC%D0%BE%D0%B7%D1%8A%D1%82-%D0%BF%D1%80%D0%BE%D0%B4%D1%8A%D0%BB-news815032.html", "text": "Христо Павлов е собственик на заведение в столичния Ж.К. „Стрелбище”. Пред сутрешния блок на Нова телевизя той разказа за рекета, на който е бил подложен от полицаите от 4-то РПУ. Както е известно, през седмицата органите на реда разбиха група за рекет, в която са участвали няколко сулжители на реда. „Имам наргиле-бар с ротативки вътре – разказа Павлов. – В един момент от нищото започнаха проверки в заведението, които ставаха все по-чести. Искаше се нещо всеки път. В крайна сметка поискаха да се отчитаме всеки месец... Търсили са ни пари и всяка седмица. Започнах да плащам такса-спокойствие по около 600 лв. месечно. Преди три месеца започна всичко. Винаги при проверките са ни тормозили. Спирали са работата на заведението. Докато течаха порверките им, заведението не е работило. Имали сме проверки от доста по-сериозни институции и тогава заведението си е работило безпроблемно. Когато въпросните служители на реда ни правиха проверки, само ни искаха всевъзможни документи, като демонстративно дори не са зачитали в тях. В един момент направо си казаха, че е време да започнем да се отчитаме, както го правят и други. Реших да говоря, защото става дума за отживели методи. Продължаваме да работим и не се страхувам. Ние сме напълно изрядни и всички порверки, през които сме преминали досега, са го показвали. Откакто се разбрахме с тях, никой не е идвала проверка, специално от 4-то РПУ. Още след първия път подадох жалба във Вътрешно министерство. Започнаха от там разследване, давах показания, след това и ги задържаха”. Сподели:", "date": "2019.01.27", "title": "От първо лице: Собственик на заведение, станал жертва на рекета на полицаите: Тормозът продължи, докато не започнах да се отчитам"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B3%D0%B5%D1%80%D0%B1-%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-%D1%85%D0%B2%D1%8A%D1%80%D0%BB%D0%B8-%D0%B1%D0%BE%D0%BC%D0%B1%D0%B0---%D1%81-%D0%BC%D0%BE%D0%BD%D0%BE%D0%BB%D0%BE%D0%B3%D0%B0-%D1%81%D0%B8-%D0%BD%D0%B0-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%B5%D0%BB%D0%B5-news815031.html", "text": "Депутатът от ГЕРБ Димитър Главчев коментира пред сутрешния блок на БСП случилото се на последния конгрес на БСП, казуса „Елена Йончева” и последните социологически проучвания. „В ГЕРБ продължаваме с темпото, с което вървим, но се вижда от хората, че трябва да го засилим – категоричен бе Димитър Главчев. -  Доста често сме показвали, че можем да опровергаем социологические прогнози. Повечето ни дават предимство, но това е нормално с оглед на последния форум на БСП. На него опозицията се занимава предимно с ГЕРБ. Няма каква политика да предложат явно и се занимават с ГЕРБ. Случи се един рецитал на Елена Йончева. Това тяхното си беше едно надъхване на членове и симпатизанти”. Димитър Главчев говори и за изказването на премиера Бойко Борисов пред активистите на ГЕРБ преди две седмици. „Премиерът Борисов просто ни припомни едни принципи, с които е създадена ГЕРБ – разясни Главчев. - Нищо ново, само едно припомняне. По-скоро едно надъхване се получи. Нормално е преди едно състезание, каквото предстои – изборите, да има такова надъхване. Едва ли от БСП ни дишат във врата. Няма от какво да се защитаваме. Оценката на избирателите  демонстрира всичко”. Димитър Главчев анализира случилото се на последния конгрес на БСП. „Те не се занимават с това, което да предложат на българските граждани – каза депутатът. – Разглеждаха един документ „Визия за България”, който е подходящ за парламентарни избори. Те го представят преди евроизбори. Движат се с едно закъснение от две години. Основните им послания са странни. Дори казаха, че се нарушава конституцията. В интересн на истината са ми безинтересни. Имах далеч по-интересни занимания вчера - гледах съвсем други неща – Откритото първенство на Австралия по тенис, Алберт Попов и неревоятното ми представяне в ските.  Не съм ги следил тях. Но техните мантри напоследък са едни и същи, така че нищо ново не е имало на този конгрес”. Димитър Главчев бе категоричен, че не очаква изненади на предстоящите избори. „Ние сме напълно прозрачни и работим за гражданите, така че не очаквам изненади”, каза той. „Разбира се, че сме допуснали грешки и трябва да ги оправим – допълни той. - Гражданите също ни ги показват и веднага действаме. Ако има нередности, всеки трябва да съобщават на съответните органи. Няма проблем Елена Йончева да показва нередности. Слагат обаче едни етикети, изпразнени от съдържание”. Димитър Главчев направи коментар и по казуса „Елена Йончева”. „ГЕРБ има общо с казуса дотолкова, доколкото сигналът срещу Йончева е подаден от членове на ГЕРБ – заяви Главчев. - Тези обвинения обаче не са само срещу членове на БСП  и Йончева. С изявата си на конгреса на БСП Йончева не само си заслужи да води листа на евроизборите, но дори и да се кандидатира за председател на паритята, защото успя да обедини БСП повече отколкото Корнелия Нинова”. Димитър Главчев коментира и листите на ГЕРБ за предстоящите евроизбори. „Мога да коментирам нещата само за един от столичните райони, тъй като присъствах лично на събрание там – каза Главчев. – Предложихме Мария Габриел и Андрей Ковачев. Както и един местен активист”. За поредния конфликт в малката коалиция Главчев каза, че нищо по-различно от обичайното не е станало. „Знаем горе-долу как приключват такива конфликти – каза той. - Надяваме се междуличностните отношения в малката коалиция да не доведат до сътресения в голямата коалиция. Работим съвместно нормално с колегите от малката коалиция”. Сподели:", "date": "2019.01.27", "title": "ГОРЕЩА ТЕМА: Депутатът от ГЕРБ Димитър Главчев хвърли бомба - с монолога си на конгреса Елена Йончева даде заявка да измести Нинова от лидерския пост"}
{"url": "https://pik.bg/%D0%B2-%D1%81%D1%8A%D0%B4%D0%B0-%D0%B1%D0%B0%D0%B1%D0%B0-%D1%80%D0%B0%D0%B7%D0%BC%D0%B0%D1%85%D0%B2%D0%B0-%D0%B1%D0%B0%D1%81%D1%82%D1%83%D0%BD-%D0%B0%D0%B4%D0%B2%D0%BE%D0%BA%D0%B0%D1%82-%D0%BF%D1%80%D0%B5%D1%81%D0%BF%D0%B0%D0%BB-%D1%81-%D0%B1%D0%B8%D0%B2%D1%88%D0%B0%D1%82%D0%B0-%D1%9D-%D1%81%D0%BD%D0%B0%D1%85%D0%B0-news814990.html", "text": "Мелодрама от ранга на турския сериал \"Листопад\" се пренесе в съда в Пловдив. Е, в този епизод на сагата романтични есенни горски картини няма, но пък пада голям смях. Куриози в \"отправени закани за живота и здравето\" с бастун, респектиращи обидни думи от сорта на \"дебел старец\" и редица цветущи епитети са причината една баба да застане в ролята на подсъдима пред пловдивските магистрати. Другото главно действащо лице е адвокатът на бившата ѝ снаха, който е и тъжител в производството. Адвокат Румен Р. подал жалба и иск за обезпечение за това, че бабата го заплашила по телефона с побой чрез репликите, че \"ще дойде с голям бастун и три здрави момчета, за да го пребие\". Отделно се хвърля обвинение и за нанесени обиди по време на същия разговор с репликите: „параноик“, „страхливец“, „…“, „дебел старец“, „нещастник“, „…“ и „некадърен адвокат“, цитира \"Трафик\". И по двете обвинения бабата е оневинена, но по-интересното е как се стига дотук. Нейният син и жена му имат две деца - дъщеря на 11 години и син на 9. Отношенията между двамата обаче се усложнили и се стигнало до раздор, последван от съдебни претенции. Въпросният адвокат води граждански дела от името на бившата жена на сина на бабата. Преди няколко месеца, в разгара на есента, бабата белила чушки със своя приятелка, която ѝ била на гости. Двете жени се разговорили за несгодите на семейния живот, а бабата споделила на своята съратничка, че изпитва големи притеснения за внуците си. Проблемът бил, че майка им, според нея, имала близки взаимоотношения с адвоката си. По-малкото от децата споделило на бабата, че сестричката му получавала подаръци от адвоката и го наричала \"бебчо\". Двете жени обсъдили обстоятелствата и... взели решение бабата да се обади на адвоката, за да говори с него. Речено, сторено. Тя набрала адвоката и провела разговор с него, посветен на децата. Според бабата, не след дълго адвокатът ядосано ѝ затворил телефона и повече, въпреки опитите си, тя не успяла да се свърже с него. Коренно противоположна версия обаче има адвокатът, който на база този разговор пуснал жалба за отправени закани за живота и здравето му и за обида. Разпитани по делото са двамата главни герои в случката, стажант в кантората на адвоката, още един адвокат, снахата и приятелката на бабата, като единствено показанията на последната са били кредитирани от съда. Много удобно се оказало, че стажантът в кантората бил там по време на разговора, а адвокатът бил пуснал телефона на високоговорител. Колегите на \"заплашения\" споделят, че след тази случка той започнал да заключва кантората си, като споделил, че трудно спи вечер, и даже го изпращали до дома. Магистратите обаче изключват показанията, тъй като приемат, че стажантът е в положение на зависимост от адвоката и... показанията му не биха били много меродавни. На другите разпитани адвокатът сам разказал за разговора, което ги прави непреки свидетели и ненадеждни по отношение на обективните обстоятелства. От друга страна, приятелката на бабата била много последователна в изказаното и по нейните показания категорично не е имало подобни реплики по време на телефонния разговор. Така настоящият епизод от сагата приключва, ала в доказателствата по делото са приложени редица \"сигнали и жалби и от двете страни до кого ли не\", така че... най-вероятно се очаква касово продължение. Сподели:", "date": "2019.01.27", "title": "В СЪДА: Баба размахва бастун, адвокат преспал с бившата ѝ снаха"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D1%80%D0%B5%D0%B7-%D0%BF%D1%80%D0%BE%D1%85%D0%BE%D0%B4%D0%B0-%E2%80%9E%D0%BF%D1%80%D0%B5%D0%B2%D0%B0%D0%BB%D0%B0%E2%80%9D-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%83%D1%81%D0%BD%D0%B0%D1%82%D0%BE-%D0%B4%D0%BD%D0%B5%D1%81-news815106.html", "text": "Движението през прохода „Превала” няма да бъде пуснато днес. Това съобщи за „Фокус“ областният управител на Смолян Недялко Славов. „Има ток в общинските центрове в Доспат и Борино, поетапно се възстановява електрозахранването към останалите населени места в общините – разясни Славов. - В община Смолян пет населени места са без ток – в Ардинското корито. Ситуацията върви към нормализиране. Направена е организация следобед за трафика през проходите и курорта Пампорово. Към момента е затворен проходът „Превала“, като няма да бъде пуснат за движение днес. Ограничението за автомобили с вериги за Пампорово и Рожен са паднали. Очаквам към вечерта ситуацията да се нормализира, но засега остава бедственото положение. Няма бедстващи хора“. Сподели:", "date": "2019.01.27", "title": "Важно:  Движението през прохода „Превала” няма да бъде пуснато днес"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F-%D1%81-%D0%BA%D1%80%D0%B8%D1%82%D0%B8%D0%BA%D0%B0-%D0%BA%D1%8A%D0%BC-%D1%81%D0%B0%D1%89-%D0%B7%D0%B0-%D0%BD%D0%B0%D1%82%D0%B8%D1%81%D0%BA%D0%B0-%D1%81%D1%80%D0%B5%D1%89%D1%83-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-news815003.html", "text": "Федералният президент на Австрия Александър Ван дер Белен разкритикува позицията на САЩ по отношение на газопровода „Северен поток-2“, като отбеляза, че Вашингтон се отнася към Евросъюза „като към колония“, съобщава „Известия“, цитирани от „Фокус”. Руското издание се позовава на материал на австрийския вестник Standard. «Американското правителство се отнася към Евросъюза и към отделни негови страни-членки, като към колония“, заявява Ван дер Белен. Според австрийското издание думите на президента се отнасят и до действията на САЩ по въпроса с иранската ядрена сделка. За излизане от договора за ядрената програма на Иран американският президент Доналд Тръмп обяви през май 2018 година, а след това Вашингтон въведе санкции срещу Техеран. Против проекта „Северен поток-2“, с който се цели да се осигури надеждна доставка на газ за Европа, са се обявили страните от Прибалтика, Полша, Украйна, която се страхува да не изгуби възможността за транзит през нейната територия на руското гориво, а също и САЩ, които планират да продават на ЕС своя шистов газ. Вашингтон призова Европа да се откаже от газопровода и заплаши със санкции фирмите, които участват в проекта по неговото изграждане. Австрия обяви, че САЩ не са способни да спрат строителството на „Северен поток-2“ Сподели:", "date": "2019.01.27", "title": "Президентът на Австрия с критика към САЩ за натиска срещу „Северен поток-2“"}
{"url": "https://pik.bg/%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%BD%D0%B5-%D1%81%D0%B5-%D0%B5-%D0%B2%D1%81%D0%BB%D1%83%D1%88%D0%B0%D0%BB%D0%B0-%D0%B2%D1%8A%D0%B2-%D0%B2%D0%BE%D0%BF%D0%BB%D0%B8%D1%82%D0%B5-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-news815002.html", "text": "Той заяви това вчера в проповед пред свещеници и семинаристи по време на литургия в панамската катедрала \"Санта Мария ла антигуа\", на фона на скандалите за сексуални посегателства, разтърсили църквата. ,,Гледката как една църква, ранена от своите грехове, толкова често не се вслушва във воплите\" на жертвите води до \"липса на надежда\", която подкопава вярата, подчерта папата. Посланието беше отправено няколко седмици преди световна среща на висши духовници, посветена на защитата на малолетните и непълнолетните. Временният говорител на Ватикана Алесандро Джизоти увери в петък, че темата е в центъра на вниманието на Папа Франциск. ,,Това не е началото на борбата, това е кръстен път, вероятно най-тежкият, който можем да си представим\", подчерта той. Последното посещение на папата в Латинска Америка беше през януари миналата година в Чили. Там той подкрепи неумело епископ, заподозрян в прикриване на действията на свещеник педофил. Посещението се превърна във фиаско и повратен момент за Франциск, отбелязва АФП. Папа Франциск призна, че католическата църква, \"ранена от своя грях\", не се е вслушала в жертвите, предаде Франс прес. Сподели:", "date": "2019.01.27", "title": "Папата призна, че църквата не се е вслушала във воплите на жертвите"}
{"url": "https://pik.bg/%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%BF%D0%B0%D1%80%D0%B0%D0%B4%D0%BE%D0%BA%D1%81-%D0%B5-%D0%BD%D0%B8%D0%BD%D0%BE%D0%B2%D0%B0-%D0%B4%D0%B0-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B7%D0%B0-%D0%BA%D0%BE%D1%8F%D1%82%D0%BE-%D0%B3%D0%BE%D0%B2%D0%BE%D1%80%D0%B5%D1%88%D0%B5-%D0%BA%D0%BE%D0%BB%D0%BA%D0%BE-%D0%BC%D0%BD%D0%BE%D0%B3-news815039.html", "text": ",,Елена Йончева е с обвинение от българската прокуратура, а не от ГЕРБ. Говорят за държавност, а хулят държавните институции. Не мога да се съглася с твърденията, че българските институции са поръчкови'', заяви тя. Относно информацията на Йончева за корупция в правителството Атанасова посочи, че темата се преекспонира. ,,В България има институции, има държавност, има законодателство, така че ако Йончева разкрие някакви схеми, на кого ще подаде сигнал, щом всички власти в у нас корумпирани? Мисля, че темата се преекпонира, а и все още не знам госпожа Йончева да е подала официален сигнал за някое от нейните твърдения или разследвания'', коментира Атанасова. ,,В една предизборна кампания се използва всичко, нормално е. Но да се говори за репресии и подобни неща и всички грехове да се приписват на ГЕРБ е несериозно. Ако действително има репресии срещу опозицията, ще може ли БСП да направи своя партийна телевизия? Това вече се превръща в истерия и освен да отврати гражданите от изборния процес, друго няма да направи'', обясни депутатът от ГЕРБ. ,,Имаме ясна управленска програма, която се изпълнява стриктно. Не смятам, че трябва да има предсрочни парламентарни избори'', заключи Десислава Атанасова. По време на вчерашния конгрес на партията се чуха много неща, но най-вече патетични речи, които звучаха парадоксално. Парадокс е Нинова да говори за демокрация, за която говореше колко много ни е отнела. Парадокс е да говори за правова държава, а в същото време нейни съпартийци обясняваха как Народният съд е бил необходимост. Парадокс беше и това приватизаторката да иска забрана на приватизацията. Като цяло вчера имаше доста парадокси. Така коментира 49-ия Конгрес на БСП народният представител от ГЕРБ Десислава Атанасова в студиото на БНТ. Сподели:", "date": "2019.01.27", "title": "Десислава Атанасова: Парадокс е Нинова да говори за демокрация, за която говореше колко много ни е отнела"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-40-%D0%B7%D0%B0%D0%B3%D0%B8%D0%BD%D0%B0%D1%85%D0%B0-300-%D0%B4%D1%83%D1%88%D0%B8-%D0%B8%D0%B7%D1%87%D0%B5%D0%B7%D0%BD%D0%B0%D1%85%D0%B0-%D1%81%D0%BB%D0%B5%D0%B4-%D1%81%D1%80%D1%83%D1%82%D0%B2%D0%B0%D0%BD%D0%B5-%D0%BD%D0%B0-%D1%8F%D0%B7%D0%BE%D0%B2%D0%B8%D1%80%D0%BD%D0%B0-%D1%81%D1%82%D0%B5%D0%BD%D0%B0-news815008.html", "text": "The Guardian, цитиран от \"Фокус\". В бразилския щат Минас Жерайс се срути язовирна стена, част от съоръжението, поддържано от минната компания Vale S.A., една от най-големите в света, пише вестник Това срутване предизвика вълна от свличащи се скални отпадъци от желязната руда, която се добива в рудника и причини най-лошата екологична катастрофа в най-новата история на страната. Властите предупредиха, че 40 души са убити, а повече от 300 се водят изчезнали, по данни от компанията. Те съобщиха, че се надяват неколцина да са оцелели, тъй като има сведения, че в момента на срутването е имало миньори, които са се намирали в столовата на рудника и в автобус, но не могат да се придвижат заради свлачището от рудни отпадъци. Бедствието идва само три години след като при подобно срутване на стената при рудник “Фундао“ край град Мариана, пак в щата Минас Жерайс, съ-собственост на същата компания, загинаха 19 души. Сподели:", "date": "2019.01.27", "title": "ТРАГЕДИЯ: 40 загинаха, 300 души изчезнаха след срутване на язовирна стена"}
{"url": "https://pik.bg/%D1%82%D0%B5%D0%B6%D0%BA%D0%B8-%D0%B3%D0%BB%D0%BE%D0%B1%D0%B8-%D0%B7%D0%B0-%D0%B1%D0%B8%D0%B2%D1%88%D0%B8-%D1%88%D0%B5%D1%84%D0%BE%D0%B2%D0%B5-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news815004.html", "text": "Бившите изпълнителни директори на МБАЛ „Христо Ботев“ във Враца Светозар Луканов и Орлин Цветков трябва да платят хиляди левове глоби заради допуснати от тях нарушения при управлението на най-голямото лечебно заведение във Врачанско, съобщава „Конкурент”. Информацията за това е била потвърдена пред изданието от съда в града под Околчица, където двамата бивши шефове обжалват тежките глоби. Агенция „Държавна финансова инспекция“ направи проверка на обществените поръчки от януари 2013 до септември 2018. Експертите са описали 67 нарушения при доставката на лекарства и медицински консумативи, както и за извънгаранционната поддръжка на апаратура. Съставени са 10 акта заради провеждането на 11 обществени поръчки, които са били на стойност над 12 милиона лева. Отделно от това били констатирани 14 необосновано проведени поръчки на обща стойност към 4 000 000 лева. Цветков е отговорен за поръчката на доставчик на храна, като за това не е провел задължителна процедура по закона за обществените поръчки (ЗОП). Той е сгазил наредите и при избора на охранителна фирма, близка до бивш депутат. За двете провинения ексдиректорът ще трябва да се бръкне за общо 6 631 лева. През декември м.г. и януари т.г. магистратите са потвърдили решенията на АДФИ, но той ги обжалва пред административните съдии. Вълна от глоби е заляла Светозар Луканов, който не е провел процедури по ЗОП за избор на стентове за инвазивна кардиология, за катетри, за медицински изделия, за превързочни материали, както и за извънгаранционно поддържане на медицинска апаратура. Съдът е потвърдил глобите, които са на обща стойност 9 450. Луканов обаче е обжалвал и седемте постановления с касационни жалби. Сподели:", "date": "2019.01.27", "title": "Тежки глоби за бивши шефове на болницата във Враца"}
{"url": "https://pik.bg/%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-%D0%BE%D1%82-%D1%81%D1%83%D1%85%D0%BE%D0%BF%D1%8A%D1%82%D0%BD%D0%B8%D1%82%D0%B5-%D0%B2%D0%BE%D0%B9%D1%81%D0%BA%D0%B8-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%BE%D0%BA%D0%B0%D0%B7%D0%B2%D0%B0%D1%82-%D0%BF%D0%BE%D0%BC%D0%BE%D1%89-%D0%BD%D0%B0-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%B2-%D1%81%D0%BC%D0%BE%D0%BB%D1%8F%D0%BD%D1%81%D0%BA-news815044.html", "text": "Двадесет военнослужещи от състава на 101-ви Алпийски полк и днес продължават да оказват помощ на населението в област Смолян, съобщиха от пресцентъра на Министерството на отбраната, цитирани от „Фокус”. В 07:30 часа сутринта те напуснаха района на военното формирование, за да се включат в действията по разчистването на пътната инфраструктура в зимните условия. След заседанието на кризисния щаб на военнослужещите е възложено да осигурят проходимостта на пътя от гр. Смолян през прохода Превала, където снежната покривка е около 60 см. Те използват роторен снегорин и полева земекопна машина, за да разчистват снежните навявания и падналите дървета. Действията им се ръководят от командира на полка полковник Димитър Кацаров. Снощи до 20:30 чса военните от Алпийския полк участваха в разчистването на пътя от манастира „Св. Пантелеймон“ край гр. Смолян до автогарата в курортния комплекс Пампорово. Те извличаха закъсали автомобили и разчистваха пътното платно от снега и падналите дървет Сподели:", "date": "2019.01.27", "title": "Военнослужещи от Сухопътните войски продължават да оказват помощ на населението в Смолянска област"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BD%D0%B8%D0%BA%D0%B8-%D0%B4%D0%BE%D0%B9%D0%BD%D0%BE%D0%B2-%D1%87%D0%B0%D0%BA%D0%B0-%D0%B2%D1%82%D0%BE%D1%80%D0%BE-%D0%B1%D0%B5%D0%B1%D0%B5-news814874.html", "text": "Ники Дойнов направи сензационно разкритие, че се подготвя да стане баща за втори път през новата 2019 г. Новинарят и съпругата му Петя били готови да гледат още едно дете и усилено работели по въпроса. Голямото им желание било да им се роди момиченце, тъй като вече са родители на син Марко. Вече имали и измислено име за бъдещата си дъщеричка, която по-всяка вероятност щяла да се казва Ана. Въпреки че Дойнов подхожда уклончиво към въпросите и не разяснява дали половинката му си е правила тест, който се е оказал положителен, от снимките от последната им семейна ваканция в Родопите се вижда, че Петя е наддала няколко килограма. Доскоро любимата на Дойнов бе с мерки на манекенка, но вече е оформила по-едри бузи и бедра, а напълняването може да е именно от бременността, която двамата пазят все още в тайна заради уроки. Освен това на фотосите бившата стюардеса старателно е прикрила корема си не само с дебелото зимно яке, но и с дълъг вълнен шал, за да не може с просто око да се види дали е бременна. От нюзрума на Нова телевизия разкриват, че преди броени дни там проплакало бебе на колега на Дойнов, а самият Ники по време на почерпката отново направил намек, че скоро и той ще трябва да носи уиски по хубав повод. Първото дете на Дойнов се роди през януари 2017 г., когато новинарят бе на 43-годишна възраст. Три години преди това той и половинката му Петя живееха на семейни начала, а през лятото преди появата на малкия Марко вдигнаха тайна сватба. „Ники е имал далеч по-интересни дами до себе си, но Петя му оказа особено влияние. Тя го разбира много и не се сърди, че обръща повече внимание на кариерата си. Освен това крие връзката им и личния им живот, а не се опитва да извлича дивиденти от нея, както са правили много”, споделиха от обкръжението на екранния партньор на Ани Салич, когато се разчу, че очаква дете. Сподели:", "date": "2019.01.27", "title": "САМО В ПИК И \"РЕТРО\": Ники Дойнов чака второ бебе"}
{"url": "https://pik.bg/%D0%B4%D0%BE%D0%B1%D1%80%D0%B8%D1%87-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-141-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D1%81%D0%B8-news815005.html", "text": "В празничния ден възстановчици от националното дружество \"Традиция\" ще застанат в казашки и опълченски униформи в почетен караул на паметника на генерал-лейтенант Аполон Цимерман. Залп от автентични пушки от времето на Руско-турската война ще проехти за 141-та годишнина от Освобождението на Добрич от османско робство. Сподели:", "date": "2019.01.27", "title": "Добрич отбелязва 141-годишнина от Освобождението си"}
{"url": "https://pik.bg/%D1%88%D0%B5%D1%84%D1%8A%D1%82-%D0%BD%D0%B0-%D0%B0%D0%BF%D0%B8-%D0%BD%D0%B0%D0%B4%D1%8F%D0%B2%D0%B0%D0%BC-%D1%81%D0%B5-%D0%B2-%D0%B4%D0%BD%D0%B5%D1%88%D0%BD%D0%B8%D1%8F-%D0%B4%D0%B5%D0%BD-%D0%B4%D0%B0-%D1%83%D1%81%D0%BF%D0%B5%D0%B5%D0%BC-%D0%B4%D0%B0-%D0%BE%D1%82%D0%B2%D0%BE%D1%80%D0%B8%D0%BC-%D0%BF%D1%80%D0%BE%D1%85%D0%BE%D0%B4%D0%B0-%D0%BF%D1%80%D0%B5%D0%B2%D0%B0%D0%BB%D0%B0-news815040.html", "text": "Надявам се в днешния ден да успеем да отворим прохода Превала, екипите на всички ангажирани ведомства в областта са на терен,  каза инж. Дончо Атанасов, член на Управителния съвет на Агенция „Пътна инфраструктура“ (АПИ). Той уточни, че в момента в прохода Превала има роторни снегорини. „Вървят групи на „Гражданска защита“ да чистят падналите дървета, защото са изключително много. Ще ги изчистим. Надявам се днешния ден да успеем да го отворим. Зависи от големия брой нападали дървета по пътя. Това е големият проблем, не е проблем само снега“, каза инж. Атанасов и допълни, че много екипи, машини и техника са на терен. „Аз лично съм там“, каза още той. Сподели:", "date": "2019.01.27", "title": "Шефът на АПИ: Надявам се в днешния ден да успеем да отворим прохода Превала"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%BF%D0%B5%D1%89%D0%B5%D1%80%D0%B0-%D0%B2-%D0%BA%D0%B8%D1%82%D0%B0%D0%B9-news815101.html", "text": "Уникална ледена пещера в Китай посрещна първите си посетители. Каменният комплекс, който се състои от 14 пещери, е изследван в продължение на 26 години. Отворен е за посетители едва наскоро. Образувалият се в пещерите лед формира огромни висулки, които създават приказен зимен свят. Сподели:", "date": "2019.01.27", "title": "Откриха уникална пещера в Китай"}
{"url": "https://pik.bg/%D0%B1%D0%B0%D1%80%D0%BE%D0%B2%D0%B5%D1%86-%D0%B4%D0%B5%D1%81%D0%BF%D0%BE%D0%B4%D0%BE%D0%B2-%D0%B1%D1%80%D1%8A%D0%BC%D1%87%D0%B8-%D1%81-%D0%B4%D0%B6%D0%B8%D0%BF-%D0%B7%D0%B0-100-%D0%B1%D0%BE%D0%BD%D0%B0-news814972.html", "text": "Мощен бял мерцедес подкара Футболист №1 на България за 2018 година Кирил Десподов, пише столичен всекидневник. Най-скъпият роден играч не слиза от новата си придобивка. Роденият в град Кресна Десподов е луд по скъпите автомобили. Преди това той търкаляше тъмносиньо ауди А6 с благоевградска регистрация. При него всичко в момента е мед и масло. Освен че спечели най-ценния индивидуален приз у нас, утвърди се като титуляр в националния, искан е от редица европейски клубове, но в личния живот също му върви. Освен новия джип Десподов е щастливо влюбен във Веселина - щерката на банкерката Цветелина Бориславова. Любопитното е, че той рядко я вози. Причината е, че приятелката му си има нает собствен личен шофьор. Десподов показа за първи път джипа си по време на изслушването в сградата на БФС в Бояна през декември. Тогава той бе привикан заради скандал с вратаря Георги Петков, който впоследствие остана на второ място в класацията Футболист на годината. След това Десподов дойде с луксозното возило и на самата церемония, като паркира на площад \"Батенберг\". Белият мерцедес е модел ML 350 и струва 100 хиляди лева. Кирил понякога си има и помощник-шофьор, който да се грижи за джипа. Това е неговият брат Димитър, с когото са неразделни. Митко е гадже с бившата балерина на Слави Трифонов - Гергина. Двойката също подкрепи Десподов, докато той бе обявен за №1 във Военния клуб в столицата. След това именно Димитър откара мерцедеса на брат си. Футболистът пък отпраши в неизвестна посока с гаджето си Веселина и нейния шофьор. На този етап националът и милионерската щерка нямат намерение да се женят. Кирил е само на 22 години и е амбициран да се съсредоточи върху футболната си кариера. \"Обичам я и съм сигурен, че тя също ме обича. Но няма да се женим\", признава футболистът, струващ 4 милиона евро. Тези дни той беше предложен на италианския гранд \"Милан\", който ще следи изявите му. Сподели:", "date": "2019.01.27", "title": "БАРОВЕЦ: Десподов бръмчи с джип за 100 бона"}
{"url": "https://pik.bg/%D1%83%D1%87%D0%B5%D0%BD%D0%B8-%D1%82%D1%8A%D1%80%D1%81%D1%8F%D1%82-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B8%D1%82%D0%B5-%D0%B8-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%8F-%D0%B6%D0%B8%D0%B2%D0%BE%D1%82-news814908.html", "text": "Боди артът набира все по-голяма популярност. А каква е връзката между татусите и сексуалния живот? Отговор на този въпрос дава изследване на американски специалисти, пише в. \"Дейли рекърд\". Авторите му от университета на Маями са установили, че хората с татуировки е по-вероятно да са имали по-голям брой сексуални партньори през изминалата година. Изследването е обхванало 2008 души, част от които татуирани, и част от които - без татуировки. Резултатите показват, че освен по-голям брой сексуални партньори, индивидите с татуси е по-вероятно да са пушачи, да са прекарали известно време в затвора, да страдат от нарушения в съня. Още по-тревожното е, че за тях е установена по-голяма вероятност да бъдат диагностицирани с проблеми с психичното здраве. Учените отбелязват, че и в предишни изследвания е отчетена зависимост между наличието на татуировки и склонността към рисково поведение на притежателите им. Сподели:", "date": "2019.01.27", "title": "Учени търсят връзката между татуировките и сексуалния живот"}
{"url": "https://pik.bg/%D0%BC%D0%B0%D0%BB%D0%B8%D0%BD%D0%B0-%D1%81%D0%B5-%D0%B3%D1%83%D1%88%D0%BA%D0%B0-%D1%81-%D0%B2%D0%B0%D1%81%D0%BA%D0%BE-%D0%BA%D0%B5%D1%86%D0%B0-%D1%81%D0%BD%D0%B8%D0%BC%D0%BA%D0%B8-news814505.html", "text": "Изискано парти събра Малина и Васил Найденов. Музикантите на пропуснаха да запечатат момента в красив кадър, който споделиха и с почитателите си в социалните мрежи. Малина не скри, че с Кеца я свързва приятелството. На свой ред той пък я определи като истинска легенда. Малина бе избрала шикозен тоалет в бордо като и този път бе заложила на водещ моден бранд за своя стайлинг. Певицата е известна с това, че не прави компромис със своята визия и винаги е в крак с модните течения. Това се вижда и по време и на нейните клубни участия, където винаги е с перфектна визия. Сподели:", "date": "2019.01.27", "title": "Малина се гушка с Васко Кеца (СНИМКИ)"}
{"url": "https://pik.bg/%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D1%86%D0%B8-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0%D1%82-%D1%87%D0%B5-%D0%B5%D0%B2%D1%80%D0%BE%D0%BF%D0%B0-%D0%B5-%D0%BD%D0%B0%D0%BF%D0%B0%D0%B4%D0%BD%D0%B0%D1%82%D0%B0-%D0%BE%D1%82-%D1%84%D0%B0%D0%BB%D1%88%D0%B8%D0%B2%D0%B8-%D0%BF%D1%80%D0%BE%D1%80%D0%BE%D1%86%D0%B8-news814943.html", "text": "Водещи интелектуалци предупреждават в писмо, че идеята за обединена Европа се разпада пред очите ни и призовават политиците да не позволят изборите за европейски парламент да се проведат в тази отровна, по думите им, атмосфера. Европа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение -  отвъд Ламанша и отвъд Атлантическия океан. Континентът е уязвим към все по-малко прикритите маневри на обитателя на Кремъл, смятат авторите на писмото. Сред тях са нобеловите лауреати Светлана Алексиевич, Марио Варгас Льоса и Орхан Памук, френският философ Бернар-Анри Леви и писателите Милан Кундера и Салман Рушди. Ако нещо не се промени, ще има масови прояви на ксенофобия и антисемитизъм и всички ще бъдем сполетени от катастрофа, отбелязват авторите и приканват към действия в навечерието на изборите за Европейски парламент. Трябва да се борим за идеята на Европа или да я видим да загива под напора на популизма, се казва още в писмото. Сподели:", "date": "2019.01.27", "title": "Интелектуалци предупреждават, че Европа е нападната от фалшиви пророци"}
{"url": "https://pik.bg/%D0%BB%D0%BE%D1%88-%D0%BF%D1%80%D0%B8%D0%BC%D0%B5%D1%80-%D0%BC%D0%BE%D0%BD%D0%B8%D0%BA%D0%B0-%D0%B2%D0%B0%D0%BB%D0%B5%D1%80%D0%B8%D0%B5%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D1%81%D1%80%D0%B5%D0%B4%D0%B5%D0%BD-%D0%BF%D1%80%D1%8A%D1%81%D1%82---%D1%81%D0%B8%D0%BB%D0%B8%D0%BA%D0%BE%D0%BD%D0%BA%D0%B0%D1%82%D0%B0-%D0%B1%D1%8F%D1%81%D0%BD%D0%B0-%D0%BD%D0%B0-%D0%BA%D1%80%D0%B8%D1%82%D0%B8%D0%BA%D0%B8%D1%82%D0%B5-%D1%87%D0%B5-%D0%B5-%D0%BF%D1%80%D0%BE%D0%B4-news814647.html", "text": "Скандалната плеймейтка Моника Валериева показа среден пръст на фотос, споделен в официалния й профил в \"Инстаграм\", а прикрепеният към публикацията текст гласи: \"Просто искам да ви кажа здрасти\". За пръв път моделката си позволява да се обърне с подобен жест към последователите, които изказват критични мнения относно визията й. Повод за грубите изказвания на Валериева в последно време са острите коментари на феновете, част от които подчертават, че всяка снимка е подправена с програма и реалната външност няма нищо общо с тази на кадрите в мрежата, пише \"Телеграф\". Сподели:", "date": "2019.01.27", "title": "ЛОШ ПРИМЕР: Моника Валериева показа среден пръст - силиконката бясна на критиките, че е продукт на фотошопа (СНИМКА)"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BF%D0%BE%D0%BB%D1%88%D0%B0-%D0%BC%D0%BE%D1%80%D0%B0%D0%B2%D0%B8%D0%B5%D1%86%D0%BA%D0%B8-%D0%BD%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D1%81%D0%BF%D1%80%D0%B5%D0%BC-%E2%80%9E%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2%E2%80%9C-news814946.html", "text": "Вече не може да бъде попречено на строителството на „Северен поток 2“, призна полският премиер Матеуш Моравиецки в интервю пред местното издание Inertia. Както отбеляза политикът, строителството на газопровода не може да бъде спряно, защото Русия е световна сила, а Германия е четвъртата икономика в света. При това Моравиецки подчерта, че счита реализацията на проекта за „егоистична“. По неговите думи, трябва помощ от съюзниците, които ясно да се изкажат против „Северен поток 2“. На въпрос от журналиста - може ли нещо да се направи срещу руско-германския газопровод, полският премиер отговори: „Да се надяваме, но нека бъдем честни – това са две могъщи страни, едната от които е световна сила – Русия, а другата – Германия, е четвъртата икономика в света – те са решили да построят газопровод. Ние мислим, че това е срещу европейските правила. Ние вярваме също, че това противоречи на гаранциите за сигурността на тази част от света, за Украйна, за Полша, и е егоистичен проект. Ние имаме нужда съюзниците ни да се изкажат ясно по въпроса. Точно по този начин се опитваме да действаме от няколко години – да накараме другите да критикуват този газопровод. Ще се върна отново на първото, което казах – това са две могъщи държави и, да кажем така, не е лесно да им се забрани нещо“, заяви Моравиецки по отношение на „Северен поток 2“. Сподели:", "date": "2019.01.27", "title": "Премиерът на Полша Моравиецки: Не можем да спрем „Северен поток 2“"}
{"url": "https://pik.bg/%D1%81%D0%BA%D1%80%D0%B8%D1%82%D0%B0-%D0%BA%D0%B0%D0%BC%D0%B5%D1%80%D0%B0-%D1%84%D0%B8%D0%BB%D0%BC-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%80%D0%B0-%D0%BA%D0%B0%D0%BA-%D0%BF%D0%BE%D0%BB%D1%88%D0%B0-%D0%BD%D0%B8-%D0%BF%D1%80%D0%BE%D0%B1%D1%83%D1%82%D0%B2%D0%B0-%D0%BC%D0%B5%D1%81%D0%BE-%D0%BE%D1%82-%D0%B0%D0%B3%D0%BE%D0%BD%D0%B8%D0%B7%D0%B8%D1%80%D0%B0%D1%89%D0%B8-%D0%BA%D1%80%D0%B0%D0%B2%D0%B8-news815153.html", "text": "Филм със скрита камера показва незаконно вкарване и продажба на болни крави в полска кланица с малък или никакъв ветеринарен контрол. Кадрите поставят под въпрос стандартите в един от най-големите износители на месо в ЕС, пише \"Гардиън\". На видеото в кланица в централната полска област Мазовия се показват толкова болни крави, че не могат да се надигнат и поради това са теглени с автомобил или лебедка до кланицата. Клането на болните крави изглежда се извършва през нощта без ветеринарен контрол, което е в грубо нарушение на основните стандарти. Работниците в кланицата премахват доказателства от животинските трупове като възпаления и тумори, които показват, че кравите са болни и че са лежали в продължение на дни. Експерти алармират за сериозни рискове за общественото здраве и призовават полското правителство да реагира светкавично и да уведоми другите европейски държави. Според официални данни от 2017 г. Полша е изнесла повече от 415 милиона килограма телешко месо на стойност над 1,5 милиарда долара. Репортери от Superwizjer, полска телевизионна програма за разследваща журналистика от TVN24, са успели да проникнат в полската кланица в края на миналата година. Репортер под прикритие е записал нарушенията в кланицата в продължение на почти три седмици. От думите на репортера стана ясно, че вместо да се инспектират от квалифицирани ветеринари съгласно закона, труповете на животните просто са белязани от служителите като годни за консумация. Сутрин се появявал свързан с кланицата ветеринар, който просто се подписвал под документите, без да провери месото. По време на три нощни смени в кланицата репортерът е преброил 28 крави, които са били толкова болни, че не са могли да станат. Около 80% от говеждото месо в Полша е предназначено за износ. Сподели:", "date": "2019.01.27", "title": "СКРИТА КАМЕРА: Филм документира как Полша ни пробутва месо от агонизиращи крави"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D1%88%D0%B0%D0%BC%D0%B0%D1%80%D0%B8%D1%82%D0%B5-%D0%BA%D1%8A%D0%BC-%D0%B4%D0%B5%D1%86%D0%B0%D1%82%D0%B0-%D0%BD%D0%B8-%D1%81%D0%B0-%D0%BF%D1%80%D0%BE%D0%B4%D0%B8%D0%BA%D1%82%D1%83%D0%B2%D0%B0%D0%BD%D0%B8-%D0%BE%D1%82-%D0%B1%D0%B5%D0%B7%D1%81%D0%B8%D0%BB%D0%B8%D0%B5-news814872.html", "text": ",,Границите са изключително важни за децата, защото така се гради техният свят на сигурност. Затова децата правят едно и също, просто пробват границите, опипват света, в който се намират. Разбира се, родителите не са безпомощни същества, които не знаят как да отглеждат децата си, но всеки родител може да се замисли преди да посегне. Вместо това нека да се опитаме да поговорим с децата ни на достъпен език, да бъдем търпеливи с тях'', добави Брестничка. ,,Шамарът е като инфаркта, тоест няма малък или голям инфаркт. Така и няма малък или голям шамар. Шамарът си е шамар. Най-често бием от позицията на власт, но ние нямаме власт над него, защото тялото на детето си е негово. Необходимо е да говорим от позицията на интересите, а не от позицията на властта'', обясни по темата психологът Младен Владимиров. ,,Детето не ни чува, когато говорим на език, който е неразбираем за него заради по-ограничения му речников ресурс. Затова и то често не ни чува. Като цяло ненасилствената комуникация е цивилизационно решение'', отбеляза психологът. Шамарите към децата ни са продиктувани от безсилие, от гняв, от емоция. Това е най-честата причина да им посягаме. Удряме ги при спор, при някои родители това е и начин на възпитание. Това заяви в ефира на Би Ти Ви Мария Брестничка от \"Национална мрежа за децата\". Сподели:", "date": "2019.01.27", "title": "Експерт: Шамарите към децата ни са продиктувани от безсилие"}
{"url": "https://pik.bg/%D0%B2-%D0%BA%D0%B8%D1%82%D0%B0%D0%B9-%D0%B4%D0%B5%D1%86%D0%B0%D1%82%D0%B0-%D1%87%D0%B5%D1%82%D0%B0%D1%82-%E2%80%9E%D0%BA%D0%B0%D0%BF%D0%B8%D1%82%D0%B0%D0%BB%D1%8A%D1%82%E2%80%9C-%D0%BD%D0%B0-%D0%BC%D0%B0%D1%80%D0%BA%D1%81-%D0%B7%D0%B0-%D0%BB%D0%B5%D0%BA%D0%B0-%D0%BD%D0%BE%D1%89-news814911.html", "text": "Илюстрирана версия на основополагащата творба \"Капиталът\" на Карл Маркс се оказа една от предпочитаните детски книги, която се чете едва ли не за лека нощ в Китай за 2018 г., съобщава ДПА. Оригиналът на книгата бе публикуван от Маркс през 1867 г. и представлява остра критика на капиталистическата система и на индустриализиращата се Европа. Трудът отделя особено внимание на лошите условия на труд във фабриките. Новата китайска версия съкращава обема на \"Капиталът\" до 150 страници с цветни илюстрации, които да привлекат вниманието на 8-14 годишните. Албумът бе публикуван в Китай във връзка с 200-та годишнина от рождението на Карл Маркс. Той бе посочен като една от най-успешните книги за миналата година от Института за нови издания в Китай. Сподели:", "date": "2019.01.27", "title": "В Китай децата четат „Капиталът“ на Маркс за лека нощ"}
{"url": "https://pik.bg/%D0%B1%D1%80%D0%BE%D1%8F%D1%82-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5-%D0%B2%D0%BB%D0%B5%D0%B7%D0%BB%D0%B8-%D0%B2-%D0%B5%D1%81-%D0%BE%D1%82-%D1%82%D1%83%D1%80%D1%86%D0%B8%D1%8F-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8%D0%BB-%D0%BF%D1%80%D0%B5%D0%B7-2018-%D0%B3-news814888.html", "text": "Европейският съюз отчита осезаемо увеличение през 2018 г. на притока на мигранти, влезли от Турция - броят им е нараснал с над 20%, пише на сайта си германският в. \"Велт ам зонтаг\", който публикува данни от нов доклад на Европейската комисия. Общият брой мигранти, пристигнали от Турция през 2018 г., възлиза на 50 789, при 41 720 в предходната година, което представлява увеличение от 22 на сто, сочи докладът. Става дума най-вече за граждани на Турция, Сирия, Ирак и Афганистан. Почти 48 хиляди мигранти (47 939 души) са преминали от Турция в Гърция, близо 16 000 от тях - по суша. Други страни на пристигане са Италия (2383 души), България (349) и Кипър (118), отбелязва документът. \"Деветдесет на сто от мигрантите, пристигащи в ЕС, са подпомагани при пътуването си от престъпни организации\", се казва в доклада, цитиран от БНТ. Нарастващият приток на бежанци от Турция в Гърция практически е препълнил центровете за настаняване по гръцките острови. Днес там живеят около 14 600 души при капацитет на бежанските лагери едва 7000. \"Велт ам зонтаг\" припомня споразумението между Турция и ЕС от 2016 г., според което Анкара се задължава по възможност да предотврати отпътуването на нелегални мигранти за Европа. В замяна Брюксел обеща на Турция около 6 милиарда евро, най-вече за грижи за бежанците на нейна територия. До момента са изплатени към 3 милиарда евро. Сподели:", "date": "2019.01.27", "title": "Броят на мигрантите, влезли в ЕС от Турция, сериозно се увеличил през 2018 г."}
{"url": "https://pik.bg/%D0%BF%D0%BE%D0%BC%D0%BF%D0%B5%D0%B9%D0%BE-%D0%BF%D1%80%D0%B8%D0%B7%D0%BE%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%B4%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-news814959.html", "text": "Държавният секретар на САЩ Майк Помпейо призова всички страни да подкрепят венецуелския народ в опита му да се освободи от това, което той нарече \"незаконна мафиотска държава\" на Николас Мадуро, предаде Асошиейтед прес. Всички трябва да подкрепят опозиционния лидер Хуан Гуайдо като временен президент на Венецуела, заяви той. Хуманитарната ситуация изисква да се действа сега, подчерта американският топ дипломат на днешното заседание на Съвета за сигурност на ООН. По думите му девет от всеки десет венецуелци живеят в бедност, а три милиона са били принудени да напуснат родината си, което е застрашило международния мир и сигурност. Помпейо обвини Русия и Китай, че се опитват \"да удържат на повърхността Мадуро, докато той е в отчаяно положение с надежда да си върнат милиардите долари зле обмислени инвестиции и помощи, предоставяни през годините\". Според него обаче никоя страна не е направила повече за поддържане на \"кошмарното положение на венецуелския народ\" от Куба, която е изпратила \"разбойници от силите за сигурност и разузнаването\" в подкрепа на Мадуро. Държавният секретар изрази надежда страните, заявили подкрепа за опозиционния лидер Хуан Гуайдо, да прекъснат връзките на финансовите си системи с режима на Мадуро, допълва Ройтерс. \"Надяваме се всички страни да се присъединят към нас в признаването на временния президент Хуан Гуайдо\", посочи Помпейо пред медии в кулоарите на срещата. \"Надяваме се също така, че всяка от тези страни ще прекъсне връзките на финансовата си система с режима на Мадуро и ще позволи активите, принадлежащи на венецуелския народ, да отидат при законните управници на страната\", каза той. Според САЩ случващото се във Венецуела е международна криза, отговорност за която носи Мадуро, посочи ръководителят на американската дипломация. Вашингтон се надява, че Русия ще промени решението си да подкрепи Мадуро, отбеляза той. Помпейо допълни, че САЩ също така очакват ООН да приеме \"съответните резолюции, когато настъпи правилният момент\". Той предупреди властите в Каракас да не предприемат каквито и да било действия срещу американските дипломати на венецуелска територия във връзка със скъсването на дипломатическите отношения между двете страни, информира ТАСС. Ръководителят на Държавния департамент изрази увереност, че сигурността на дипломатите ще бъде гарантирана според Виенската конвенция. Според постоянния представител на Русия пред ООН Василий Небензя обаче САЩ искат да въвлекат Съвета за сигурност в мръсните си игри по дестабилизацията на Венецуела и да сменят властта в страната. \"Днешното мероприятие е предизвикано от американската делегация с единствената цел да се продължи дестабилизацията на Венецуела, като на страната бъдат наложени собствените им подходи и рецепти за разрешаване на проблемите, с които тя се сблъсква напоследък\", каза дипломатът. Европейските страни пък той обвини, че игнорират суверенитета на Венецуела. \"Предлагате тази криза да се разреши по своеобразен начин - поставяте абсурден осемдневен ултиматум. Напълно игнорирате суверенитета на Венецуела, налагайки й решение, което ви устройва. Не призовавате към постигане на разбирателство между политическите сили в интерес на осигуряване на мира и спокойствието. Това, с което се занимавате, не се нарича превенция, а подстрекателство\", отвърна Небензя на постоянния представител на Германия Кристоф Хойсген. \"Как бихте се отнесли към това Русия да предложи в Съвета за сигурност на ООН да бъде обсъден въпросът с \"жълтите жилетки\" във Франция; бихте ли оценили това като превенция?\", попита той представителя на Франция. Великобритания заедно с другите членки на ЕС настоява във Венецуела бързо да бъдат проведени нови, честни избори. В противен случай Лондон възнамерява да признае Гуайдо за временен президент, заяви на заседанието в ООН британският заместник външен министър Алън Дънкан. Франция призова Мадуро да приеме предложенията на редица страни от ЕС и да организира нови избори под международно наблюдение, каза заместник постоянният представител на Париж в ООН Ана Геган. Тя припомни думите на президента Еманюел Макрон, според когото венецуелският народ \"трябва да има възможността свободно да определи бъдещето си\". Ако избори не бъдат обявени до осем дни, Франция е готова да признае Гуайдо за временен президент на Венецуела, за да постави началото на политическия процес, посочи Геган. Френският дипломат определи като неприемливо използването на сила срещу демонстрантите. Властите на Перу не признават Мадуро за президент на Венецуела и призовават Гуайдо да проведе предсрочни избори за държавен глава, заяви перуанския представител при ООН Густаво Меса-Куадра. Той подчерта последиците от \"продължаващото мащабно и историческо напускане\" на страната от милиони венецуелци върху Перу и други страни в региона, отбелязва ДПА. Този феномен е \"пряк резултат от антидемократичните, потиснически действия и политика на режима на Мадуро\", каза Меса-Куадра. Над 3 милиона души избягаха от Венецуела и над половин милион от тях са в Перу. ООН очаква броят им да се увеличи до 5,4 милиона към края на 2019 година, което според перуанския представител е консервативна оценка. Китай се противопоставя на всякаква външна намеса във вътрешните работи на Венецуела и призовава международната общност да уважи избора на народа й, заяви китайският постоянен представител Ма Чжаосюй. \"Китай подкрепя усилията на правителството на Венецуела за запазване на националния суверенитет, независимост и стабилност\", отбеляза Ма. По думите му всички вътрешни проблеми на Венецуела \"трябва и могат да бъдат решени само от народа\" на страната. Междувременно Венецуела отхвърли категорично ултиматума на няколко европопейски страни, които ѝ дадоха 8 дни, за да свика избори, заплашвайки, че ако не го направи, ще признае властта на опозиционера Хуан Гуайдо, предаде БТА, цитирайки АФП. \"Никой няма право да ни поставя срокове, нито да ни казва дали трбва да има избори или не\", заяви венецуелският министър на външните работи Хорхе Ареаса в ООН. \"Кои сте вие, че да поставяте ултиматум на едно суверенно правителство? Това е намеса, инфантилна намеса\", каза той по време на заседание на Съвета за сигурност. Сподели:", "date": "2019.01.27", "title": "Помпейо призова всички страни да подкрепят венецуелския народ"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BF%D0%BE%D0%B4%D0%BF%D0%B8%D1%81%D0%B0-%D0%B7%D0%B0%D0%BA%D0%BE%D0%BD-%D0%BA%D0%BE%D0%B9%D1%82%D0%BE-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D1%81%D0%B0%D1%89-news814901.html", "text": "Президентът на САЩ Доналд Тръмп подписа закон, с който временно сложи край на частичното спиране на дейността на правителството, което беше и най-дългото в историята на страната, пише електронното издание на вестник Washington Examiner. Около 800 хиляди държавни служители бяха пуснати в отпуск или работеха без заплащане по време на 35-дневния „шътдаун“. Законопроектът финансира правителството до 15 февруари и позволява на държавните служители да получат заплатите си за последния месец. Той не включва финансиране за стена по границата между САЩ и Мексико, която Тръмп направи централна част от президентската си кампания през 2016 г. След петседмичен застой за финансиране на стената Тръмп отстъпи, съгласявайки се временно да отвори правителството, ако Конгресът приеме законодателството. Камарата и Сенатът бързо приеха предложението, изпращайки го на Тръмп в петък вечер. Американският президент отрече, че е отстъпил на демократите за финансирането на граничната стена. „Това по никакъв начин не беше отстъпка. Просто беше грижа за милиони хора, които бяха силно засегнати от спирането на работата на правителството. Направих го с ясно съзнание, че след 21 дни, ако не се сключи сделка, блокадата ще бъде подновена“, написа Тръмп в „Туитър“. Прессекретарят на Белия Дом Сара Сандърс заяви, че Тръмп ще започне изграждането на стената след три седмици, независимо дали Демократите искат да сключат сделка, или не. Сподели:", "date": "2019.01.27", "title": "Тръмп подписа закон, който подновява работата на правителството в САЩ"}
{"url": "https://pik.bg/%D0%BE%D0%BF%D0%B5%D1%80%D0%B8%D1%80%D0%B0%D1%82-%D0%BE%D1%82%D0%BD%D0%BE%D0%B2%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-news814906.html", "text": "Бразилският президент Жаир Болсонаро няма да може да изпълнява задълженията си поне две денонощия след новата хирургична операция, която ще му бъде направена в град Сао Пауло на 28 януари. Това съобщи в петък прессекретарят на държавния глава Отавио Сантана до Рего Барос, предаде БТА, цитирайки ТАСС. \"Според лекарите ще му е необходимо пълно спокойствие в течение на 48 часа\", каза той на пресконференция, излъчена от държавната телевизия. През това време задълженията на държавен глава ще бъдат изпълнявани от вицепрезидента на Бразилия Антонио Амилтон Моурао. Предвижда се бразилският лидер да остане в болницата 10 дни след операцията. Край вратата на стаята му ще дежури временен щаб, включващ най-близките му сътрудници, които ще го информират за събитията в страната. В началото на септември Болсонаро бе тежко ранен с нож на среща с избиратели в Югоизточна Бразилия. Политикът прекара в болница над три седмици и претърпя две операции. Третата и последна бе насрочена за декември - медиците се канеха да отстранят колостомния колектор, използван от Болсонаро заради чревните увреждания. През ноември обаче лекарите стигнаха до извода, че с оглед здравословното състояние на бразилския лидер поредната операция трябва да бъде отложена. Първоначално тя бе насрочена за 19 януари, но Болсонаро помоли за ново отсрочване заради предстоящо участие в Световния икономически форум в Давос. Сподели:", "date": "2019.01.27", "title": "Оперират отново президента на Бразилия"}
{"url": "https://pik.bg/%D0%BA%D0%BE%D0%BD%D1%82%D1%83%D0%B7%D0%B8%D1%85%D0%B0-%D1%80%D1%8A%D0%B3%D0%B1%D0%B8%D1%81%D1%82-%D0%BD%D0%B0-%D1%82%D0%B5%D1%80%D0%B5%D0%BD%D0%B0-%D1%82%D0%BE%D0%B9-%D0%B8%D0%B7%D0%BB%D0%B5%D0%B7%D0%B5-%D0%B8-%D1%83%D0%BC%D1%80%D1%8F-news814940.html", "text": "Нелепа смърт на самоански ръгбист потресе феновете по целия свят. Инцидентът се случва по време на мач от местното първенство между Ваймос и Вайлеле, като десет минути преди края на срещата Файва Тагатаули иска смяна заради удар в главата. Тагатаули съобщава, че не се чувства добре, малко след това напуска терена и пада безжизнен. Откаран е в болница, но там не успяват да се преборят за живота му и той умира. Сподели:", "date": "2019.01.27", "title": "Контузиха ръгбист на терена, той излезе и умря"}
{"url": "https://pik.bg/%D0%BF%D1%80%D0%BE%D0%BB%D0%B5%D1%82%D1%82%D0%B0-%D0%BD%D0%B0%D0%BF%D0%B8%D1%80%D0%B0-%D0%B2%D0%B0%D0%BB%D0%B5%D0%B6%D0%B8%D1%82%D0%B5-%D1%81%D0%BF%D0%B8%D1%80%D0%B0%D1%82-%D0%B3%D1%80%D0%B5%D0%B9%D0%B2%D0%B0-%D1%81%D0%BB%D1%8A%D0%BD%D1%86%D0%B5-%D0%B8-%D0%BF%D1%80%D0%BE%D0%B1%D0%B8%D0%B2%D0%B0-%D0%BC%D1%8A%D0%B3%D0%BB%D0%B8%D1%82%D0%B5-news814914.html", "text": "Преваляванията от югоизточната половина на страната през нощта днес сутринта почти навсякъде ще спрат. Северозападният вятър ще отслабне. Минималните температури ще са от минус 7-8 градуса на места из високите полета на Западна България до 3-4 градуса в крайните югоизточни райони. Облачността над Западна и Централна България ще се разкъса и намалее до предимно слънчево, в източните райони ще се задържи значителна. Сутринта на места в котловините и по поречията ще има мъгли. Вятърът ще се ориентира от юг и ще е предимно слаб. Максималните температури ще са между 4 и 9 градуса. Атмосферното налягане ще се задържи по-ниско от средното за месеца. В планините облачността от запад ще намалява и след обяд над повечето масиви ще е предимно слънчево. Ще духа умерен западен вятър, който до края на деня ще се ориентира от югозапад. Максимална температура на височина 1200 м - около 4 градуса, на 2000 м - около минус 2 градуса. Над Черноморието облачността ще е значителна, но само на отделни места в южните райони сутринта все още ще има превалявания. Към края на деня облачността ще се разкъса. Вятърът ще е до умерен от северозапад, в следобедните часове ще отслабне и ще се ориентира от юг. Максимални температури от 4 до 7 градуса. Температурата на морската вода е 6-7 градуса. Вълнението на морето най-често ще бъде 2 бала. В началото на следващата седмица с поток от югозапад затоплянето ще продължи. В източната половина от страната ще се усили южният вятър и през следващите дни температурите там ще са високи: над 10 градуса, достигащи във вторник - сряда на места до 15 градуса. По-ниски ще остават стойностите в Западна България, особено в северозападните райони, където има снежна покривка. Облачността постепенно ще се увеличи, в понеделник ще бъде предимно висока и средна, без валежи. От вторник отново ще има превалявания, предимно слаби и предимно от дъжд, в планините - от сняг. В северозападните райони, а в нощните часове и по високите полета на Западна България е възможно дъждът да се примесва и временно да преминава в сняг. По-малка е вероятността за валежи във вторник - в източните райони, в сряда и четвъртък - в Северна България; в петък ще превалява главно в Източна България, с тенденция към спиране. В събота ще е без валежи, отново в Източна България с повишение на дневните температури. Сподели:", "date": "2019.01.27", "title": "ПРОЛЕТТА НАПИРА: Валежите спират, грейва слънце и пробива мъглите"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-19-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%B4%D0%B2%D0%BE%D0%B5%D0%BD-%D0%B1%D0%BE%D0%BC%D0%B1%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D1%81%D1%80%D0%B5%D1%89%D1%83-%D1%86%D1%8A%D1%80%D0%BA%D0%B2%D0%B0-%D0%BD%D0%B0-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-news815009.html", "text": "Най-малко 19 души са убити и 48 ранени при атентат срещу католическа катедрала в южната част на Филипините, предаде БТА, циитрана от БНР. Агенцията се позовава на данни от „Асошиайтед Прес”. Сред жертвите има както цивилни, така и военни, съобщи началникът на полицията в страната Оскар Албайалде. Двете експлозии станали по време на неделната литургия на остров Джоло. Първата експлозия била вътре в катедралата, а втората – на паркинг, в момент когато войници пристигали да обезопасят района. На снимки в социалните мрежи се виждат отломки и тела, лежащи на улицата пред катедралата, срещу която са извършвани нападения и в миналото. Според военен говорител убитите при взривовете са 17 - 5-има войници и 12 цивилни, а ранените са 57. „Наредих на нашите войски да повишат нивото на тревога, да обезопасят всички религиозни обекти и обществени места и да приложат мерки за безопасност, за да предотвратят враждебни планове“, обяви в комюнике министърът на националната отбрана Делфин Лорензана. Все още никой не е поел отговорност за атаката. Остров Джоло, където се намира катедралата, често става обект на нападения от екстремистите от групировката ”Абу Саяф”. Сподели:", "date": "2019.01.27", "title": "Най-малко 19 убити при двоен бомбен атентат срещу църква на Филипините"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BD%D0%B0-%D1%81-%D1%82%D0%BE%D0%BF-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D0%B7%D0%B0-%D0%BA%D0%B0%D0%BA%D0%B2%D0%BE-%D0%B4%D0%B0-%D0%B2%D0%BD%D0%B8%D0%BC%D0%B0%D0%B2%D0%B0%D1%82-%D0%B7%D0%BE%D0%B4%D0%B8%D0%B8%D1%82%D0%B5-news814975.html", "text": "ОВЕН Новина за материални успехи ще ви зарадва. Те са причина за интриги от страна на ваши близки, които завиждат на постиженията ви. Запазете спокойствие. Ще сте изключително доволни от постигнатото. Приходите, които реализирате, са достатъчни за да планирате следващия месец. ТЕЛЕЦ Денят е изтъкан от трудности, които налагат да сте отговорни и да не надскачате вашите реални възможности. Няма как да блеснете, ако допускате грешки. Заради прекалената ви самоувереност успехът на работното място може да ви изневери. Работете със засилено внимание. БЛИЗНАЦИ За да успявате би било добре да си наложите спокойствие. Избегнете агресивните си реакции към хората, които ви противоречат и отказват да се съобразят с вас. Идеите ви ще бъдат приети и подкрепени, ако не сте агресивни. Ще ви осигурят условия да ги реализирате през следващия месец. РАК Единствено запознанствата, очаквани и непланирани в този ден може да ви навредят, но вие сте разумни и няма да допуснете неподходящи хора до себе си. Успехът ви днес е главозамайващ. Деловото партньорство е успешно. ЛЪВ Днес сте късметлии и не е изключено да спечелите пари. Въпреки това не разчитайте само на късмета си, а се задълбочете в служебните си отговорности. Всички, които се занимават със строителство ще имат успех. ДЕВА В този ден начинанията ви носят успех, който не е за пренебрегване. Деловите посещения са във ваша полза и ще ви позволяват да разширите дейността си. Предпазвайте се от делови запознанства, за да не се окажете обвързани с хора, на които трудно може да разчитате и да се доверите. ВЕЗНИ С добре обмислени действия и планиране на задачите жънете успехи на работното място. В личен план не са изключени разочарования, които не сте очаквали, но е добре да ги забравите. Подберете така колегите с които ще си сътрудничите при изпълнението на нови проект през следващите месеци, че да се допълвате и да не си пречите. СКОРПИОН Пред вас отново е един успешен. Имате възможността да стабилизирате позициите си на работното място и да си осигурите добри приходи и по-висока заплата. Денят ви позволява да предприемете крачката към разширяване на бизнеса. СТРЕЛЕЦ Работата ви харесва и сте се заели с огромно желание със задачите си. Не се изненадвайте, ако към вас прояви интерес работодател, който е впечатлен от вашите знания. Деловите разговори са успешни. Търсете активно допълнителна, добре платена работа, която не пречи на професионалните ви задължения и само ще ги допълва. КОЗИРОГ Успехът е с вас от сутринта. Не обръщайте внимание на дразнителите, които кръжат около вас и се опитват да ви наранят. Начинанията са успешни. Пазете се от информация, която може да се окаже подвеждаща и да стане причина за финансови загуби, ако се доверите. ВОДОЛЕЙ Разрешете успешно служебните си проблеми. Задълженията ви изискват да сте през целия ден на работното си място. Не се изкушавайте да отидете на обяд с приятели. Отхвърлете изостаналите задачи, за да не изпуснете сроковете. Очаквайте приходи в днешния ден. РИБИ Обмислете предварително действията си и ще радвате на успех и признание. Професионалните ви задължения изискват да приложите нестандартни решения. Знаете как да градите стабилното си бъдеще, а днешния ден ви позволява да го сторите с лекота. Сподели:", "date": "2019.01.27", "title": "САМО В ПИК: Алена с топ хороскоп за неделя - за какво да внимават зодиите"}
{"url": "https://pik.bg/%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D1%81%D1%8A%D0%B1%D0%B8%D1%80%D0%B0-%D0%BC%D0%B0%D0%B9%D1%81%D1%82%D0%BE%D1%80%D0%B8%D1%82%D0%B5-%D0%BD%D0%B0-%D0%BF%D1%8A%D0%B7%D0%B5%D0%BB%D0%B0-news814968.html", "text": "Състезание по редене на пъзели „Пъзел Ултра“ ще се проведе в Асеновград на 3 февруари. Това съобщи Николина Йовева от Центъра за местни инициативи и развитие в града, който е организатор на събитието. Състезанието ще се състои от 12,30 до 17,00 часа на ул. „Изложение“, уточнява \"Фокус\". Ще се състезават 5 отбора от по няколко души. Всеки отбор сам ще изтегли пъзел, който да нарежда. Подбрани са пъзели с по 1000 части с еднаква степен на трудност. Сподели:", "date": "2019.01.27", "title": "Асеновград събира майсторите на пъзела"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%81%D0%BB%D1%83%D1%87%D0%B0%D0%B9-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%B5%D1%86-%D1%81%D0%BF%D0%B0%D1%81%D0%B8-%D0%B1%D0%B5%D0%B7%D0%B6%D0%B8%D0%B7%D0%BD%D0%B5%D0%BD%D0%B0-%D0%B6%D0%B5%D0%BD%D0%B0-%D0%BF%D0%BE-%D1%81%D0%BF%D0%BE%D0%BC%D0%B5%D0%BD%D0%B8-%D0%BE%D1%82-%D1%81%D0%B5%D1%80%D0%B8%D0%B0%D0%BB-news814910.html", "text": "Култова сцена от епизод на \"Офисът\" - сериал, излъчен преди десетина години, помогна на механик от щата Аризона да спаси живота на жена, изпаднала в безсъзнание, съобщава Асошиейтед прес, цитирана от БТА. 21-годишният Крос Скот открил жена в безпомощно състояние, заключена в автомобила й. Той разбил стъклото и се притекъл на помощ. Когато се добрал до нея, тя не дишала. В този момент Крос си спомнил епизод от сериала \"Офисът\", в който актьорът Стив Карел оказва спешна помощ и прави изкуствено дишане под ритъма на хита на \"Би Джийс\" \"Stayin' Alive\". Песента притежава идеалното темпо за компресии на гръдния кош. Една минута след намесата на механика, безжизнената жена започнала да диша. Била закарана в болница и по-късно била изписана. По ирония на съдбата Крос Скот има едно и също фамилно име с екранния герой Майкъл Скот, превъплътен в \"Офисът\" от актьора Стив Карел. Сподели:", "date": "2019.01.27", "title": "УНИКАЛЕН СЛУЧАЙ: Американец спаси безжизнена жена по спомени от сериал"}
{"url": "https://pik.bg/%D0%B0%D0%BA%D1%82%D1%83%D0%B0%D0%BB%D0%BD%D0%B0-%D0%BF%D1%8A%D1%82%D0%BD%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0-news814999.html", "text": "Метеорологична обстановка: Температурите към 06:00 часа тази сутрин бяха в интервала от минус 4 до плюс 10 градуса. Времето над страната е предимно облачно. Вятър духа в областите: Пазарджик, Смолян, Враца, Видин, Търговище, Силистра, Русе, Разград, Добрич, Варна и Шумен. Дъжд вали в област Плевен, Кърджали, Ямбол, Смолян и в района на М.Търново (обл.Бургас) Пътните настилки са предимно мокри, по усойните и планински райони частично заледени, обработени и проходими при зимни условия, съобщават от  Агенция „Пътна инфраструктура” (АПИ), цитирана от „Фокус”. Ограничена видимост поради мъгла: - до 50 м в района на Кнежа и Деков /обл.Плевен/; Карлово; - до 100 м в района на Телиш /обл.Плевен/; - до 150 м. Състояние на автомагистралите: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. Област Стара Загора: Временно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. АМ „Марица“: няма ограничения. АМ „Черно море“: Oбласт Варна: Движението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. АМ „Струма“: Временно е ограничено движението по път III – 108 АМ Струма - с. Рибник от км 0+000 до км 2+500 за МПС над 12 т. поради ремонтни дейности.Участъка е сигнализиран с пътни знаци . Срок до 28.02.2019 г. Въведени ограничения по основните пътни направления: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Троянски“ - забранен за всички МПС. - „Превала“ - забранен за всички МПС. - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Предел“ - отворен за всички МПС; - „Пампорово“ – задължително с вериги, забранен за всички МПС над 3,5 т. - „Рожен“ - забранен за МПС над 12 т. както и тегленето на ремаркета и полуремаркета. Леките МПС задължително с вериги. - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: Ограничения в движението на мпс по първокласната пътна мрежа: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Движението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Път IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. Път III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.05.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.01.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ОПУ-Пазарджик: Временно са въведени следните ограничения за движение на МПС: Път II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 27.01.2019 г. Път ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 27.01.2019 г. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път III-623: Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци. Обходен маршрут: път I-6 и по път III-6233 Байкалско – Блатешница. Срок до 28.01.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: няма. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. Път III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. ОПУ-Смолян: Временно са въведени следните ограничения за движение на МПС: Път II-37: Път II – 37 Батак – Доспат ограничено движение на МПС с маса над 12 т. с ремаркета и полуремаркета. Срок до 27.01.2019 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло. Обходен маршрут: Лъки – Югово – Чепеларе – Рожен и обратно. Срок до 31.03.2019 г.; Път ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 27.01.2019 г. Сподели:", "date": "2019.01.27", "title": "Актуална пътна обстановка"}
{"url": "https://pik.bg/%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D1%81%D0%BC%D0%BE%D0%BB%D1%8F%D0%BD%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-%D0%BE%D1%81%D1%82%D0%B0%D0%B2%D0%B0-news815012.html", "text": "В сила остава бедственото положение в Смолянска област, съобава БНР. Проходът Пампорово е отворен за движение от снощи, като преминаването се извършва само с вериги. Затворен за движение остава прохода Превала, пътят Пампорово - Стойките и Смилян - Рудозем. Въведено е ограничение за товарните автомобили над 12 тона с ремаркета и полуремаркета през прохода Рожен. Същата забрана е и за пътят Батак - Доспат, информира дежурният в Областното пътно управление в Смолян. Няма постъпили сигнали за инциденти и бедстващи хора през изминалата нощ. По високите части на Смолянска област продължава да вали слаб снеговалеж, който вече достигна метър и половина. Десетки туристи и обслужващ персонал във вилно селище „Малина“ в курорта Пампорово късно снощи алармираха, че втори ден остават блокирани и не могат да се приберат по домовете си заради снежното бедствие. Второ денонощие без ток остават и жителите на общините Доспат и Борино, частично прекъсване на електрозахранването има и на други места в областта. Заради свлачища има и села без достъп. Сподели:", "date": "2019.01.27", "title": "Бедственото положение в Смолянска област остава"}
{"url": "https://pik.bg/%D0%BC%D0%B0%D0%BA%D1%80%D0%BE%D0%BD-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%80%D0%B0%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B5%D1%81%D0%BF%D0%B0%D0%BD%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-news814979.html", "text": "Френският президент Еманюел Макрон е приветствал ратификацията на Преспанския договор от гръцкия парламент, пише на електронната си страница гръцкият всекидневник Катимерини. В Туитър той е заявил, че „това е пример за кураж и единство на Европа“. Външният министър на Франция Жан-Ив Льо Дриен също е поздравил гръцките парламентаристи с вота. Според него „Преспанският договор ще позволи на двете страни да укрепят отношенията си в много области, като в същото време допринесат и за стабилността както на Западните Балкани, така и на цяла Европа.“ Сподели:", "date": "2019.01.27", "title": "Макрон приветства ратификацията на Преспанския договор"}
{"url": "https://pik.bg/%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D1%85%D0%B0-%D0%BA%D0%BE%D0%B1%D1%80%D0%B0%D1%82%D0%B0-%D1%81%D1%8A%D1%81-%D1%81%D0%BF%D0%B5%D1%86%D0%B8%D0%B0%D0%BB%D0%B5%D0%BD-%D0%BC%D0%B5%D0%B4%D0%B0%D0%BB-%D0%BD%D0%B0-%D1%81%D1%83%D1%80%D0%B2%D0%B0-news814985.html", "text": "Кубрат Пулев бе удостоен от ръководството на община Перник със специален медал на фестивала \"Сурва\", съобщава общинският пресцентър на града. Боксьорът бе сред гостите на 28-ия Международен фестивал на маскарадните игри. Той сподели, че за първи път присъства на събитието в Перник. \"Продължавайте да носите България в сърцето си, така ще успеем\", каза Кобрата. Перничани и общинските ръководители му пожелаха нови победи. Сподели:", "date": "2019.01.27", "title": "Изненадаха Кобрата със специален медал на Сурва"}
{"url": "https://pik.bg/%D0%BF%D1%8A%D1%82%D0%BD%D0%B8-%D0%B7%D0%BD%D0%B0%D1%86%D0%B8-%D0%BA%D0%B0%D0%BF%D0%B0%D0%BD%D0%B8-%D0%B4%D0%B5%D0%B1%D0%BD%D0%B0%D1%82-%D0%BF%D1%80%D0%B5%D0%B7-3-%D0%BA%D0%BC-news814974.html", "text": "Пътен знак за ограничение на скоростта може да се превърне в капан за шофьорите на всеки три километра. Това установи проверка, извършена от в. \"Телеграф\". Причината е, че табелите не отговарят на законовите изисквания и на практика няма нужда от тях, но въпреки това не се премахват от институциите заради тромава процедура, категоричен е председателят на Асоциацията на пострадалите при катастрофа Владимир Тодоров. При последната си обиколка из страната експертите от асоциацията и Пътна полиция преброили над 20 неподходящи пътни знака, с които се определя максималната скорост от 50 или 60 км/ч по 60-километров участък между София и границата със Сърбия – ГКПП Калотина. Освен за шосето до сръбската граница, от организацията са подали сигнал и за редица други участъци. Сред тях е и пътят към Костинброд преди Волуяк. „Той е четирилентов, като магистрала, дори е разделен с мантинела. Ограничението обаче е 50 км/ч, защото се води населено място, без това да е нужно. И разбира се, почти винаги там за нарушения следят костинбродските катаджии“, не скри Тодоров. Пътните полицаи по данни на водачите и неправителствените организации се възползват от табелите за ограничение на скоростта, които са често явление и по други участъци от българските пътища, и това често причинява големи главоболия на водачите. Сподели:", "date": "2019.01.27", "title": "Пътни знаци капани дебнат през 3 км"}
{"url": "https://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B1%D1%83%D1%82%D0%B8%D0%BB%D0%BA%D0%B0-%D1%83%D0%B8%D1%81%D0%BA%D0%B8-%D0%BD%D0%B0-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D1%87%D0%B8%D1%81%D1%82%D0%BE-%D0%BD%D0%BE%D0%B2%D0%B0-te%D1%81%D0%BB%D0%B0-news814956.html", "text": "Peдĸитe yиcĸитa винaги ca изĸyшaвaли бoгaтитe инвecтитopи, a в пocлeднитe гoдини ce ocъщecтвиxa peдицa peĸopдни пpoдaжби. Toчнo нaвpeмe зa бoнyc ceзoнa нa Уoлcтpийт шoтлaндcĸaтa дecтилepия Масаllаn пycĸa в пpoдaжбa 250 бyтилĸи 52-гoдишнo yиcĸи oт eдиничeн мaлц, ĸoeтo зaпoчвa пътyвaнeтo дo yзpявaнeтo cи, ĸoгaтo Линдън Джoнcън e пpeзидeнт нa CAЩ, a Bиeтнaмcĸaтa вoйнa бyшyвa, пишe Вlооmbеrg. Oтлeжaлa в eвpoпeйcĸи дъбoви бъчви oт шepи, дoшли oт Иcпaния, ĸexлибapeнaтa нaпитĸa ce пpoдaвa пo 53 500 дoлapa зa бyтилĸa. Toчнo нa cъщaтa цeнa мoжe дa cи ĸyпитe двyмoтopнa вepcия нa Теѕlа Моdеl 3 cъc зaдвижвaнe нa 4-тe ĸoлeлa - в чepвeнo. Eднa чaшa oт eлитнaтa нaпитĸa, ĸoятo ce oтличaвa c мeĸ вĸyc и плoдoви нoтĸи, вepoятнo щe cтpyвa oĸoлo 1500 дoлapa, ĸaзвa pъĸoвoдитeлят в Масаllаn Hиĸълъc Bилaлън. Aмepиĸa щe пoлyчи 42 oт бyтилĸитe c цeннaтa тeчнocт, ĸaтo 13 ca пpeднaзнaчeни зa ceвepoизтoчнaтa чacт нa CAЩ (пpeдимнo в Hю Йopĸ), cъoбщaвaт oт ĸoмпaниятa. Oĸoлo 35 щe бъдaт изпpaтeни в Aзия, oт ĸoитo 10 в Kитaй. Ha Beлиĸoбpитaния ce пoлaгaт 14. Ho нe oчaĸвaйтe дa нaмepитe тoвa eлитнo yиcĸи в мecтния мaгaзин зa aлĸoxoл. Бyтилĸитe oт тoлĸoвa peдĸи yиcĸитa oбиĸнoвeнo нe ce пpeдлaгaт пo paфтoвeтe в мaгaзинитe, oтбeлязвa Bилaлън. Сподели:", "date": "2019.01.27", "title": "Продават бутилка уиски на цената на чисто нова \"Teсла\""}
{"url": "https://pik.bg/%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BF%D0%B5%D1%80%D1%81%D0%B8%D0%BD-%D0%B2%D0%B5%D1%87%D0%B5-%D1%87%D0%B0%D0%BA%D0%B0%D1%82-%D0%BF%D0%B5%D0%BB%D0%B8%D0%BA%D0%B0%D0%BD%D0%B8%D1%82%D0%B5-news814984.html", "text": "Българското дружество за защита на птиците започва ремонт на платформите за гнездене на къдроглави пеликани на остров Персин. За четвърта година там се оформя втора колония в страната след резервата „Сребърна“ на този световно застрашен вид. Три са издигнатите дървени платформи в блатото край остров Персин, на които се очаква къдроглавите пеликани да оформят гнездата си, поясни Свилен Чешмеджиев, координатор на дружеството за защита на птиците в Свищов: “От 2016 година, за първи път след 60 години, на остров Персин отново се възроди пеликановата колония, с което гнездовищата на този застрашен вид у нас са вече две. Трябва тези платформи да се поддържат в добро състояние, за да могат пеликаните да се завръщат всяка година там.“ Според Свилен Чешмеджиев се очаква 20 птици да направят колонията си и тази година на остров Персин. Миналата година са излюпени девет къдроглави пеликана на острова. Сподели:", "date": "2019.01.27", "title": "На остров Персин вече чакат пеликаните"}
{"url": "https://pik.bg/%D0%BB%D0%B0%D0%B2%D0%B8%D0%BD%D0%B0-%D1%83%D0%B1%D0%B8-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BC%D0%B8%D0%BD%D0%B8%D1%81%D1%82%D1%8A%D1%80-news815021.html", "text": "„Сакам да кажам“, цитиран от \"Фокус\". Заместник-министърът в косовското правителство Ариан Даци загина при лавина, докато караше ски в южната част на страната, потвърди премиерът Рамуш Харадинай, цитиран от македонското електронно издание При инцидента в ски курорта Брезовица в косовската част на Шар Планина, на 80 километра южно от Прищина, заместник-министърът на диаспората Ариан Даци е загинал , а приятелят му е бил ранен. Според информация от правителството, двамата са карали ски извън маркираните писти, когато са били затрупани от лавина. Работници в зимния център са открили тялото на заместник-министъра и са помогнали за спасяването на другия скиор. Косовските медии описват 40-годишния Дачи като запален скиор и привърженик на екстремните зимни спортове. Сподели:", "date": "2019.01.27", "title": "Лавина уби заместник-министър"}
{"url": "https://pik.bg/%D1%80%D0%B0%D0%B7%D1%8F%D1%80%D0%B5%D0%BD-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B3%D0%B0%D1%80%D0%B0%D0%B6-%D1%80%D0%B0%D0%B7%D0%B4%D0%B0%D0%B4%D0%B5-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5-%D0%B2%D1%8A%D1%80%D1%85%D1%83-%D0%B7%D0%B0%D0%BF%D1%83%D1%88%D0%B8%D0%BB%D0%B0-%D0%B3%D0%BE-%D0%BA%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B0-news814899.html", "text": "Разярен бургазлия реши да упражни „правото” си сам да раздава правосъдие и надраска със спрей паркиран пред гараж автомобил в кв. \"Сарафово\". Снимка с резултата след акцията бе разпространена по-рано днес и вече циркулира в цялата интернет мрежа. Случаят е от днес, а автомобилът на неправилно паркиралия бургазлия е надраскан с жълта боя, като на предното и странични стъкла с големи букви е написано „ГАРАЖ” и е отбелязана стрелка (също върху леката кола б.а.), която сочи местоположението на мястото за паркиране. Действието се разиграва на ул. „Морски Изгрев” в квартала. Улицата съвсем не е една от широките в района. Фотосът е сниман от такъв ъгъл, че гаражът не се вижда, но всъщност в действителност го има. Той обаче се намира от другата страна, а наша проверка на \"Флагман\" показа, че основание мястото да се обозначи с надпис „Не паркирай” всъщност наистина има. „Бордюрът е висок, а единственото място, от което може да се излезе или да се влезе в гаража, е директно пред него. Понеже улицата е много тясна обаче, ако има спрян автомобил там, гаражът става неизползваем и това предизвиква сериозни разправии”, коментираха местни. Но това ли е начинът да се постигне „справедливост”, питат се хора в социалните мрежи. Реално посегателството върху движимо имущество е престъпление, а в конкретния случай такова е налице. Дали боята е лесно премахваема, блажна или акрилна – това е без значение според закона. Собственикът на автомобила, въпреки че е в нарушение, има пълното право да търси правата си по съдебен път, споделят юристи. Сподели:", "date": "2019.01.27", "title": "Разярен собственик на гараж раздаде \"правосъдие\" върху запушила го кола (СНИМКА)"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D1%85%D0%B0%D1%80%D0%B8%D0%B7%D0%B0%D0%BD%D0%BE%D0%B2-%D1%80%D0%B0%D0%B7%D0%B1%D0%B8-%D0%BD%D0%B0-%D0%BF%D1%83%D1%85-%D0%B8-%D0%BF%D1%80%D0%B0%D1%85-%D0%B7%D0%B5%D0%BB%D0%B5%D0%BD%D0%B8%D1%82%D0%B5-%D0%B2%D1%8A%D0%BF%D1%80%D0%B5%D0%BA%D0%B8-%D0%B0%D0%BD%D1%82%D0%B8%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%B7%D0%B5-news815026.html", "text": "На пух и прах разби Зелените политическият анализатор Георги Харизанов. В профила си във \"Фейсук\" той публикува гневен пост срещу тях. \"Колко жалка и мразеща сънародниците си твар трябва да си, за да саботираш с години изграждането на нови лифтове и писти по планините ни, където българските деца да практикуват и заобичат зимните спортове\", гневи се Харизанов. Въпреки цялата антибългарска зелена отврат продължаваме да имаме повод за гордост в ските и в сноуборда. Великолепни Алберт Попов и Радослав Янков показаха, че България може да има своите световни лидери в зимните дисциплини въпреки цялата гнусна война, която се води срещу българския зимен спорт. И отново се запитайте колко жалка и мразеща сънародниците си твар трябва да си, за да саботираш с години изграждането на нови лифтове и писти по планините ни, където българските деца да практикуват и заобичат зимните спортове и да се появят следващите прекрасни Алберт Попов, Радослав Янков и Сани Жекова. Сподели:", "date": "2019.01.27", "title": "ЕКСКЛУЗИВНО В ПИК! Георги Харизанов разби на пух и прах Зелените: Въпреки антибългарската зелена отврат имаме повод за гордост в ските и сноуборда"}
{"url": "https://pik.bg/%D0%B4%D0%B2%D0%B0-%D0%B2%D0%B0%D0%B3%D0%BE%D0%BD%D0%B0-%D0%BE%D1%82-%D1%82%D0%BE%D0%B2%D0%B0%D1%80%D0%B5%D0%BD-%D0%B2%D0%BB%D0%B0%D0%BA-%D1%81%D0%B0-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B8-%D0%BA%D1%80%D0%B0%D0%B9-%D1%81%D0%BB%D0%B8%D0%B2%D0%B5%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D1%88%D0%B8%D0%B2%D0%B0%D1%87%D0%B5%D0%B2%D0%BE-news815052.html", "text": "Два вагона от товарен влак са дерайлирали снощи край сливенското село Шивачево, съобщ Нова телевизия, като се позовава на информация от БДЖ. По данните, композицията била празна и пътувала от Бургас към Пирдоп. Няма пострадали при инцидента, но са повредени част от релсите в разстояние на няколко километра. Движението по трасето е спряно докато бъдат отстранени щетите. Товарната композиция е на частен превозвач. Сподели:", "date": "2019.01.27", "title": "Два вагона от товарен влак са дерайлирали край сливенското село Шивачево"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%B4%D0%B5%D0%BD-%D0%B5%D0%B4%D0%B8%D0%BD-%D0%B8%D0%BD%D1%82%D0%B5%D1%80%D0%B5%D1%81%D0%B5%D0%BD-%D1%86%D1%8A%D1%80%D0%BA%D0%BE%D0%B2%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA-%D1%81%D0%B5-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-%D0%B4%D0%BD%D0%B5%D1%81-news814996.html", "text": "На днешния ден се възпоменава тържественото връщане на светите му мощи на 27 януари 438 г. от Комана в Цариград и полагането им в църквата \"Св. Апостоли\", където била погребана и причинителката на неговите страдания, императрица Евдоксия, съпруга на източния император Аркадий. Босфорът почернял от лодките на посрещачите, както било и при връщането на светителя от първото заточение. Синът и дъщерята на Аркадий и Евдоксия – Теодосий ІІ и сестра му Пулхерия се молели пред гробницата на св. Йоан Златоуст за опрощаването на техните родители. През време на Латинската империя светите му мощи били отнесени в Рим и сега почиват в катедралата \"Св. Петър\". - паметта на най-великия проповедник измежду най-великите отци и учители на християнската Църква св. Йоан Златоуст се празнува на 13 ноември – деня на неговата заточеническа кончина в град Комана Понтийска. Сподели:", "date": "2019.01.27", "title": "ГОЛЯМ ДЕН: Един интересен църковен празник се отбелязва днес"}
{"url": "https://pik.bg/%D0%BC%D0%B5%D0%B3%D0%B0-%D1%81%D0%BA%D0%B0%D0%BD%D0%B4%D0%B0%D0%BB-%D0%B5%D0%B2%D1%80%D0%BE%D0%BA%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D1%80%D0%B5%D1%88%D0%BA%D0%B8-%D1%81%D0%B5-%D0%BF%D1%83%D0%BA%D0%BD%D0%B0-%D0%BA%D0%B0%D1%82%D0%BE-%D0%B1%D0%B0%D0%BB%D0%BE%D0%BD-%D0%B5%D0%B4%D0%BD%D0%B0-%D0%BE%D1%82-%D0%BF%D0%B0%D1%80%D1%82%D0%B8%D0%B8%D1%82%D0%B5-%D0%B8%D0%B7%D0%BE%D0%B1%D1%89%D0%BE-%D0%BD%D0%B5-%D0%B4%D0%B0%D0%B2%D0%B0-news815030.html", "text": "Колицията за евроизборите на Веселин Марешки се разпадна, още преди да е направила първата си стъпка. Партията НПСД се оказа, че не давала съгласие за влизане в изборния съюз, съобщи заместник-председателят й Касим Дал в ефира на Би Ти Ви. Лидерът на НПСД Орхан Исмаилов действал на своя глава. \"Помолихме го да не ходи на срещата с Марешки. Не можем да бъдем в коалиция с крайната десница. Нашата партия е пронатовска и проевропейска\", поясни Дал. Пред него Орхан Исмаилов казал, че нищо не е подписвал, само отишъл на срещата. \"Следващият ход е да се събере националният координационен съвет с искане на оставката на Орхан Исмаилов. Нямам обяснение за случилото се\", каза Касим Дал. Веселин Марешки обяви преди няколко дни, че е направил широка коалиция, която включва общо четири партии. Освен неговата \"Воля\", част от обединението са БЗНС-Александър Стамболийски на Спас Панчев, който напусна редиците на БСП в парламента и стана независим депутат, НПСД и \"Обединени социалдемократи\". Сподели:", "date": "2019.01.27", "title": "МЕГА СКАНДАЛ: Еврокоалицията на Марешки се пукна като балон, една от партиите изобщо не давала съгласие"}
{"url": "https://pik.bg/%D0%B1%D0%B8%D1%8F%D1%87%D1%8A%D1%82-%D0%BD%D0%B0-%D0%B2%D0%B8%D0%BA-%D0%B8%D0%BD%D0%BA%D0%B0%D1%81%D0%B0%D1%82%D0%BE%D1%80%D0%BA%D0%B0%D1%82%D0%B0-%D0%BE%D1%82-%D0%B1%D1%83%D1%82%D0%B0%D0%BD-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0-news815015.html", "text": "Оставиха за постоянно в ареста бияча на инкасаторката на ВиК от Бутан Дочка Маринова, съобщава „Конкурент”. Жената беше нападната в дома си в козлодуйското село Бутан от своя съсед Севдалин Иванов заради спряното му преди време водоподаване. Тя беше ударена по главата с лопата, заради което влезе и в болница. В края на седмицата състав на врачанския окръжен съд, председателстван от съдия Петя Вълчева, потвърди мярката \"задържане под стража\", наложена на агресивния ром от районния съд в Козлодуй. Срещу Севдалин Иванов са повдигнати 3 обвинения: нанасяве на средна телесна повреда, нахлуване в чужда собственост и заплаха за убийство. Наказанието, предвидено за всички тях, е 3 г. затвор. Агресивният ром, който е и криминално проявен, е зад решетките, където се озова ден след нападението. Неприятният инцидент се разигра в началото на декември м.г. Сподели:", "date": "2019.01.27", "title": "Биячът на ВиК-инкасаторката от Бутан остава в ареста"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%BF%D0%B0%D1%80%D0%BA-%E2%80%9E%D0%B2%D0%B8%D1%82%D0%BE%D1%88%D0%B0%E2%80%9C-%D1%81%D0%B0-%D0%BE%D0%BF%D0%B5%D1%81%D1%8A%D1%87%D0%B5%D0%BD%D0%B8-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D0%B0%D0%BB%D0%B5%D0%BA%D0%BE-%D1%81%D0%B5-%D0%B8%D0%B7%D0%B2%D1%8A%D1%80%D1%88%D0%B2%D0%B0-%D1%81%D0%B0%D0%BC%D0%BE-news815010.html", "text": "През изминалата нощ екипите, ангажирани със снегопочистването в столицата, са обработили със смеси против заледяване опасни и стръмни участъци в районите „Младост“ и „Оборище”, както и пътищата свързващи населените места в районите „Връбница“, „Кремиковци“, „Панчарево“ и „Банкя“. Това съобщиха от пресцентъра на Столична община, цитирани от „Фокус”. Пътищата в природен парк „Витоша“, водещи към „Алеко и „Златни мостове“, са опесъчени. Три екипа на дирекция „Аварийна помощ и превенция“ са извършили обходи на Южната дъга и пътищата към „Алеко“ и „Златни мостове“, за да следят състоянието на пътните платна. От Общината напомнят на шофьорите, които ще се качват на Витоша днес с автомобили да носят вериги. Качването към „Алеко“ ще бъде разрешено само с вериги. При обилен снеговалеж пътищата временно ще бъдат затваряни с цел почистване. Към момента градският транспорт се движи нормално, изпълняват се всички маршрути. Сподели:", "date": "2019.01.27", "title": "Важно: Пътищата в природен парк „Витоша“ са опесъчени, движението към \"Алеко\" се извършва само с вериги"}
{"url": "https://pik.bg/%D0%BF%D0%BE%D1%82%D1%8A%D1%80%D0%BF%D0%B5%D0%B2%D1%88%D0%B8-%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82-%D0%BF%D1%81%D0%B8%D1%85%D0%B8%D0%B0%D1%82%D1%8A%D1%80-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%82%D0%BE%D1%80%D0%BC%D0%BE%D0%B7%D0%B0-news815034.html", "text": "Антъни Лалев и Теодор Зарков са подложени от доста време на интернет-тормоз от техен общ познат. Покрай тях жертви на терор са станали и техни приятели, роднини и близки. Подали са над 120 страници жалби за случващото се, но промяна няма. „Става дума за класически тормоз, тръгнал от интернет – разказва премежидята си Антъни пред сутрешния блок на Нова телевизия. – В крайна сметка, до скоро водих дело за две откраднати шапки,тъй като за друго нямаше как да се получи,  като го спечелих го. Сега отново започна интернет-тормоза. Много хора започнаха да ми се обаждат. Става въпрос за порочен кръг в българското общество – физически и психически тормоз. Покрай моите приключения с този човек ми разказаха истории, пред които моята наистина бледнее. В един момент свикваш. Нека родителите да следят внимателно децата им с какви хора точно комуникират. Защото често може и най-несъсзнателно децата им да попаднат в обкръжението на такива хора. Нямах „Фейсбук” и той ме преследваше по други различни методи. Чупил ми е носа, писал е по стените във входа ми. Опитвам се да игнорирам този човек на сто процента. Така опитвам да се справям. За мен подобна енергия би могла да бъде парирана, ако не й се обръща внимание. Ясно е, че човекът ни гледа, но нека знае, че мълчанието свършва”. „Този, който ни тормози, се казва Калоян – уточнява Теодор Зарков. - Бил е него съученик (б.р на Антъни). Били сме в обща компания с него. Отиде да учи в чужбина. След като се прибра, нещо превъртя. Първият път като подадох сигнала, от полицията ме попитаха дали сам не мога да се справя с проблема, тъй като съм якичък. Човекът бе известно време в психиатрия но по друг казус. Чудили сме се много време с какво сме предизвикали агресията му. Въобразил си е, че сме хората с лоши енергии и той трябва да ги изчисти. Миналата година през февруари пуснах лично жалба, а четири месеца по-късно ми се обадиха да питат дали жалбата ми е актуална. Това не ме е обезкуражило, но ми стана ясно, че нищо няма да стане”. „Намесата  в случая е трябвало да бъде много по-рано – коментира казуса Георги Апостолов от „Инетернет безопасност”. - Доколкото разбрах, момчето е имало психически проблеми. Бил е изключван и от училище. Истината е, че психологичната помощ в момента е в колапс и заради това се случват такива неща. Онлайн-тормозът сам по себе си е симптомно нещо. Действа като някакъв стимулатор. Комуникацията, която интернет ни дава е нож с две остриета. Дава възможност за общуване, но хората стават лесно агресивни, работят с екран. Езикът на тялото е много важен. Когато чатиш, срещу теб няма жив човек и бълваш собственото си недоволство. Лесно ставаш агресивен. Най-важното е да не се реагира на агресията с агресия. Ясно е, че системата не работи. Хората с психиатрични отклонения стават все повече. Настаняват хората в психиатрия за известно време, след което ги пускат. Става дума за рискова група. Случващото се в интернет е страшно. Езикът на омразата избуява. Сериозни заплахи се сипят от съвсем малки деца. Вълната на агресия в онлайн-пространството ги увлича и повлича. За мен момчетната са в задъдена улица. При човек с прсихични отклонения изборът на жертвата е случаен. Тези хора са дълбоко нещастни и това отключва заболяването. Заради това именно детската възраст е най-рисдкова, а образователната система е жестока към тези деца. Сподели:", "date": "2019.01.27", "title": "Потърпевши и специалист-психиатър с разкрития за интернет тормоза"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BE%D1%82%D0%BD%D0%BE%D0%B2%D0%BE-%D0%BD%D0%B0%D0%BF%D0%B0%D0%B4%D0%BD%D0%B0-%D0%BC%D0%B5%D0%B4%D0%B8%D0%B8%D1%82%D0%B5-%D0%B2-%D1%81%D0%B0%D1%89-news815013.html", "text": "\"Фалшивите новини и лошата журналистика предизвикаха голям спад. За съжаление още много ще последват. Хората искат Истината!\", написа Тръмп в \"Туитър\". Тръмп от дълго време отправя нападки срещу критиците си в пресата, често използва израза \"фалшиви новини\" и нарича някои медии \"враг на народа\". \"Бъзфийд\" неотдавна публикува твърдение, че Тръмп е накарал бившия си адвокат Майкъл Коен да излъже Конгреса за предприемачески проект в Русия. Робърт Мълър, специалния прокурор, разследващ имало ли е връзки между предизборния щаб на Тръмп през 2016 г. и Русия, опроверга поместената в статията информация. Според някои данни общо около 1000 журналисти са загубили работата си през последната седмица, включително в медийната компания \"Ганет\", която издава вестника \"Ю Ес Ей тудей\". След появилите се тази седмица съобщения, че десетки журналисти от либералните сайтове \"Бъзфийд\" и \"Хъфпост\" ще загубят работата си заради бюджетни ограничения, американският президент Доналд Тръмп разкритикува вчера тези две медии, предаде ДПА. Сподели:", "date": "2019.01.27", "title": "Доналд Тръмп отново нападна медиите в САЩ"}
{"url": "https://pik.bg/%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D0%BA%D0%B0%D1%84%D0%B5%D0%BD%D0%B5-%D0%B2-%D1%81%D0%B0%D1%80%D0%B0%D1%82%D0%BE%D0%B2%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-news815023.html", "text": "Един човек е загинал при взрива в кафене в руската Саратовска област, съобщава ТАСС, цитирана от ТАСС, БГНЕС и Нова телевизия. Загиналият е 60-годишен мъж, който празнувал юбилея си в кафенето. Мъжът е роден на 23 януари 1959 година, но решил да отбележи празника в почивен ден. Инцидентът стана снощи в заведение, в което се намирали 40 души. В резултат на експлозията на газ, наранявания са получили 22 души, сред които две деца на възраст 4 и 6 години. 13 от пострадалите остават на лечение в болница. Председателят на Общинския съвет в Саратовска област обяви, че от понеделник започват проверки на всички заведения в региона. Сподели:", "date": "2019.01.27", "title": "Един загинал при взрив в кафене в Саратовска област"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BD%D0%B0%D0%BF%D1%83%D1%81%D0%BD%D0%B0%D0%BB%D0%B8-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D0%B0%D1%89-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news815025.html", "text": "TACC, цитирана от \"Фокус\". Служители на американското посолство във Венецуела са напуснали дипломатическата мисия, съобщи в събота Министерството на външните работи на Венецуела, предава \"Информираме ви, че вчера, 25 януари, служителите на американската дипломатическа мисия в Каракас бяха изтеглени в съответствие с определените срокове\", се казва в съобщението. Външното министерство също добави, че служителите на венецуелското посолство във Вашингтон \" са започнали да се връщат в Каракас\" в събота. Президентът на Венецуела Николас Мадуро прекрати дипломатическите отношения със САЩ на 23 януари и обяви американските дипломати за \"персона нон грата\", след като лидерът на опозицията и председател на парламента на страната Хуан Гуайдо се провъзгласи за президент и американската администрация го призна за държавен глава на Венецуела. Сподели:", "date": "2019.01.27", "title": "Американските дипломати напуснали посолството на САЩ във Венецуела"}
{"url": "https://pik.bg/%D0%B4%D0%B5%D0%B2%D0%B5%D1%82-%D1%8F%D0%BF%D0%BE%D0%BD%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BF%D0%B8%D1%81%D0%BC%D0%B0-%D1%81-%D1%86%D0%B8%D0%B0%D0%BD%D0%B8%D0%B4-news815022.html", "text": "Девет японски компании, сред които производители на лекарства и вестници, са получили писма с искане за плащане на 31 000 долара в биткойни и съдържащи цианид, съобщават световните агенции, цитирани от Нова телевизия. Писмата са били изпратени от името на екзекутираните членове на сектата „Върховна истина на Аум“, отговорна за атаката със зарин в токийското метро през 1995 година, при която загинаха 13 души, а 50 пострадаха тежко. Лидерът й Шоко Асахара беше екзекутиран през юли 2018 година. „Ще направя фалшиво лекарство, съдържащо цианид и ще го разпространя - се казва в писмото, цитирано от говорител на японската полиция. - Ще се случи трагедия, ако парите не бъдат преведени до 22 февруари“. Полицията е потвърдила, че белият прах в писмата е цианид, пише местен вестник. Сподели:", "date": "2019.01.27", "title": "Девет японски компании получиха писма с цианид"}
{"url": "https://pik.bg/%D0%B0%D0%BD%D0%B3%D0%B5%D0%BB-%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%B8%D0%B7%D1%80%D0%B8%D0%B3%D0%BD%D0%B0-%D1%81%D1%80%D0%B5%D1%89%D1%83-%D0%B1%D0%B8%D1%82%D0%BE%D0%B2%D0%B8%D1%82%D0%B5-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%B4%D0%B0-%D1%81%D0%B5-%D0%B2%D1%8A%D1%80%D0%BD%D0%B5-%D1%81%D0%BC%D1%8A%D1%80%D1%82%D0%BD%D0%BE%D1%82%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D1%82%D0%BE%D0%B2%D0%B0-%D0%B5-%D0%B3%D1%80%D0%B0-news815014.html", "text": "\"Това е гражданска война. Трябва да се върне смъртното наказание\", изригна на страницата си във \"Фейсук\" евродепутатът Ангел Джамбазки. Поводът за гнева му са битовите убийства. Чашата на търпението му преляла след ликвидирането на 80-годишния мъж в Белослав. \"Време е за отпор\", призовава Джамбазки. Отново \"битово\" убийство. Трима дегенерати убиват от бой възрастен мъж. Трябва, да се върне смъртното наказание, казвам ви. Това е гражданска война. \"Гражданска\" условно казано, защото обикновено тези дегенерати не човеци, та камо ли \"граждани\", но си е война. Време е за отпор. Сподели:", "date": "2019.01.27", "title": "Ангел Джамбазки изригна срещу битовите убийства: Да се върне смъртното наказание, това е гражданска война"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B1%D0%B8%D1%82%D0%B5-%D1%85%D0%BE%D1%80%D0%B0-%D0%BA%D0%BE%D0%B8%D1%82%D0%BE-%D1%81%D0%B5-%D1%82%D1%8A%D0%BF%D1%87%D0%B0%D1%82-%D1%81-%D1%87%D0%B8%D0%BF%D1%81-news814949.html", "text": "Учени от университета в Кембридж установиха защо някой хора не пълнеят, въпреки че консумират големи количества нездравословна храна, пише в. \"Дейли мейл\". Екипът е изследвал 14 000 души, като от тях отделил 1600 с нисък индекс на телесната маса. Оказало се, че \"кльощавите хора\" са с образцово здраве. А 40% от тях доверили, че консумират големи количества нездравословна храна, без това да им се отразява на килограмите. Оказало се, че хората от тази група притежават \"ген на отслабването\". Той значително ускорява процеса на обмяната на веществата. Учените са на мнение, че при секвениране на гените, отговорни за ускоряване на обмяната на веществата, ще може в близко бъдеще човечеството да се пребори със затлъстяването. Въз основа на новооткритите механизми специалистите се надяват да създадат лекарство за лечение на затлъстяването във всеки негов стадий. Новите таблетки ще работят по различен принцип и ще се различават от традиционните, които изгарят мазнините. Сподели:", "date": "2019.01.27", "title": "Откриха тайната на слабите хора, които се тъпчат с чипс"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%B8%D0%B7%D0%BE%D0%B2%D0%B0-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%B4%D0%B0-%D1%81%D0%B5-%D0%B1%D0%BE%D1%80%D1%8F%D1%82-%D1%81-%D0%B0%D0%BD%D1%82%D0%B8%D1%81%D0%B5%D0%BC%D0%B8%D1%82%D0%B8%D0%B7%D0%BC%D0%B0-news814986.html", "text": "Германският канцлер Ангела Меркел призова всеки един гражданин да помогне в борбата срещу антисемитизма. Това стана ден преди Международния възпоменателен ден на Холокоста. \"В момента наблюдаваме много различен вид антисемитизъм - има я омразата към евреите от тукашното население, но и от мигрантите мюсюлмани\", каза Меркел в седмичното си обръщение, предаде БТА, цитирайки АП. През последните години в Германия се наблюдава увеличаване на атаките срещу евреи, често придружени с насилие. Това накара правителството да назначи специален представител за борба с антисемитизма. Берлин финансира и създаването на национална регистрационна служба за престъпленията от омраза, свързани с антисемитизма. Германия наред с много други страни ще отбележи днес, 27 януари, Международния възпоменателен ден на Холокоста - 75 години откакто съветската армия освобождава концентрационния лагер Аушвиц в Полша. В Холокоста загиват близо шест милиона европейски евреи. Сподели:", "date": "2019.01.27", "title": "Меркел призова германците да се борят с антисемитизма"}
{"url": "https://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F%D1%81%D1%8A%D1%80%D0%B1%D0%B8%D1%8F-%D1%89%D0%B5-%D0%B5-%D1%81%D1%80%D0%B5%D0%B4-%D0%BF%D1%8A%D1%80%D0%B2%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BF%D1%80%D0%B8%D0%B7%D0%BD%D0%B0%D0%BB%D0%B8-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D0%BF%D0%BE%D0%B4-%D0%BD%D0%BE%D0%B2%D0%BE%D1%82%D0%BE-%D0%B8%D0%BC%D0%B5-news815033.html", "text": "“Фокус“, цитирано от \"Фокус\". Сръбският президент Александър Вучич поздрави министър-председателите Зоран Заев и Алексис Ципрас за ратифицирането на споразумението от Преспа по време на церемонията по откриването на събитието \"Нови Сад-Европейската младежка столица\" тази вечер в Нови Сад, пише македонското електронно издание „Ние не се месим във вътрешните работи на други страни, когато бъдат постигнати и приети споразумения. Сърбия поздравява Скопие и Атина. Сърбия ще бъде една от първите страни, признали южната си съседка под новото конституционно име. Искаме най-добрите възможни отношения с двете страни и още веднъж поздравявам господата Заев и Ципрас“, каза Вучич, отговаряйки на журналистически въпрос. Сръбският президент е подчертал, че проблемите между Сърбия и Косово са много по-сложни и тяхното решаване няма да бъде лесно. Сподели:", "date": "2019.01.27", "title": "Македония:Сърбия ще е сред първите страни, признали страната ни под новото име"}
{"url": "https://pik.bg/%D0%BF%D1%80%D0%B8%D0%BD%D1%86-%D1%84%D0%B8%D0%BB%D0%B8%D0%BF-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BD%D0%B0-%D0%B6%D0%B5%D0%BD%D0%B0-%D0%B7%D0%B0-%D0%BF%D1%80%D0%B8%D1%87%D0%B8%D0%BD%D0%B5%D0%BD%D0%B8%D1%82%D0%B5-%D0%B9-%D1%82%D1%80%D0%B0%D0%B2%D0%BC%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-news815046.html", "text": "Вестникът публикува копие от писмо, изпратено от Филип до пострадалата Ема Феъруедър. 97-годишният принц се блъсна в автомобил Киа, докато шофираше своя Ландроувър, който се преобърна. ,,Искам да знаете колко съжалявам за ролята си в катастрофата. Не мога да си представя, че не видях колата ви да идва и съжалявам много за последствията\", гласи написаното на ръка писмо. Катастрофата се случи на 17 януари в близост до имението Сандрингам. Принцът остана невредим при инцидента, а Ема Феъруедър, която пътувала в автомобила, получи счупване на китката, припомня АФП. По-късно тя се оплака, че Филип не се е извинил. Шофьорът на \"Киа\"-та, 28-годишна жена, получи порезни рани на коляното, но пътувалото в колата бебе не е пострадало. Съпругът на кралица Елизабет Втора принц Филип заяви, че съжалява искрено, че е причинил травми на жена при катастрофа преди 10 дни предаде Франс прес, цитирайки британския таблоид \"Сънди мирър\". Сподели:", "date": "2019.01.27", "title": "Принц Филип се извини на жена за причинените й травми при катастрофата"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B1%D0%B0%D0%BD%D0%B8%D1%82%D0%B5-%D0%B7%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B0%D1%82%D0%B0-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-%D0%B0%D0%BA%D1%82%D0%B8%D0%B2%D0%B8%D0%B7%D0%B8%D1%80%D0%B0%D0%BD%D0%B8-%D1%81%D0%B0-%D0%BF%D1%80%D0%BE%D1%86%D0%B5%D1%81%D0%B8%D1%82%D0%B5-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%87%D0%B5%D1%82%D0%B8-news815053.html", "text": "Свлачищни процеси има в селата Малка Арда, Давидково, Вишнево и Баните. Това потвърди пред „Фокус” кметът на община Баните Милен Белчев. По-рано сигнал за активизиране на свлачище пред Нова телевизия подадоха потърпевши жители на село Малка Арда. „Нормализира се обстановката в общината след валежите, които паднаха през последните три дни – в ниските части от дъжд, във високите от сняг – обясни Белчев. -  В момента работим по отваряне на затлачени улици“. Кметът на община Баните добави, че някои от общинските и третокласните пътища са отворени частично, колкото да може да премине лека кола. „Сериозни са свлачищните процеси в село Малка Арда, има две застрашени къщи – разясни обстановката Милен Белчев. - Една от сградите е с компрометирана стена и не можем да работим около нея, защото ако премахнем образувания насип има опасност къщата да падне. В момента се намирам в село Давидково, където също има свлачище, което разчистваме с машини. Вчера евакуирахме две възрастни жени от селото. Около техните къщи също разчистваме с машини. В село Вишнево има затрупана кола от паднала подпорна стена. В село Баните няма засегнати къщи. Има стена – около 15 м дължина и с 4,5 м височина, за нея има опасност да затвори пътя и да засегне жилищна сграда. Следобед ще опитаме с машини да разтоварим насипа над тази стена, за да не падне над къщата“. Белчев обясни, че все още не може да се говори за щети, защото продължават свлачищните процеси. „Ще назначим комисия, която да ги опише и да видим мерките, които трябва да предприемем“, допълни той. Кметът поясни, че бюджетът на общината е малък и с него няма как да се покрият щетите. „Ще търсим помощ от Междуведомствената комисия към МС - както винаги ни е подавала ръка, надявам се отново да го направи - обясни Милен Белчев. - Трето денонощие няма ток в село Стърница заради обледяване на проводници. Екипи работят за отстраняване на аварията“. Сподели:", "date": "2019.01.27", "title": "Кметът на община Баните за свлачищата в региона: Активизирани са процесите в района на четири села"}
{"url": "https://pik.bg/%D0%B2%D1%81%D0%B8%D1%87%D0%BA%D0%B8-%D1%83%D1%87%D0%B5%D0%B1%D0%BD%D0%B8-%D0%B7%D0%B0%D0%BD%D1%8F%D1%82%D0%B8%D1%8F-%D0%B2-%D0%BE%D0%B1%D0%BB%D0%B0%D1%81%D1%82-%D0%BF%D0%BB%D0%B5%D0%B2%D0%B5%D0%BD-%D1%81%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B5%D0%BD%D0%B8-%D0%B4%D0%BE-4-%D1%84%D0%B5%D0%B2%D1%80%D1%83%D0%B0%D1%80%D0%B8-news815083.html", "text": "Той уточни, че през последните дни броят на засегнатите от грип и остри респираторни заболявания в региона рязко се е покачил, особено при две възрастови групи. При първата - от новородените деца до 4-годишните, заболяемостта е 1028 на 10 хиляди, а при втората - от 5 до 14-годишна възраст, заболелите са 1019 на 10 хиляди. След това заболяемостта рязко спада при другите възрастови групи, добави медикът. Д-р Цанков посочи, че освен прекратяване на учебните занятия, инспекцията препоръчва ограничаване на масовите прояви, обслужване на тежко болните хора по домовете, засилени мерки срещу вътрешно болнични инфекции и преустановяване на свижданията, а в детските заведения засилване на \"филтъра\", като не се допускат деца със симптоми на заболяването. Заради грипната епидемия се прекратяват всички учебни занятия в област Плевен от утре - 28 януари до 4 февруари включително. Това съобщи д-р Валентин Цанков - директор \"Надзор на заразните болести\" в Регионалната здравна инспекция /РЗИ/ в Плевен. Сподели:", "date": "2019.01.27", "title": "Всички учебни занятия в област Плевен са прекратени до 4 февруари"}
{"url": "https://pik.bg/%D0%BA%D1%8A%D0%B4%D0%B5-%D1%81%D0%B0-%D0%BE%D1%82%D0%B8%D1%88%D0%BB%D0%B8-%D0%B2%D1%81%D0%B8%D1%87%D0%BA%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%B2-%D0%B8%D1%81%D0%BB%D0%B0%D0%BD%D0%B4%D0%B8%D1%8F-news815016.html", "text": "Малко над 1 процента от територията на Исландия е залесена. Преди няколко хиляди години обаче тази земя е била застлана с дървета. Голяма част от тях са били изсечени при заселването на викингите. Именно така брезовите гори отстъпили мястото си на едни от най-извънземните пейзажи на планетата, съобщава BBC Earth, цитирани от „Обекти” С течение на времето почвата еродирала и загубила качествата си. Съответно – станало трудно за новите дървета да израснат отново. Има ли надежда това да се промени за в бъдеще? Всяка година стотици хиляди разсади се засаждат из територията на Исландия от хора като Хреин Оскарсон. Дърветата, които израстват впоследствие, подобряват качеството на въздуха и са от полза на дивите обитатели на страната. „Нови видове птици се заселват в новите гори – коментира Оскарсон. - Благодарение на дърветата те могат да преживеят първата си зима тук и да започнат да снасят яйца. Ерозията от реките е по-малка, а във водите им плува повече сьомга, отколкото преди 50 години.  Бих искал поне 5 процента от Исландия да е покрита с дървета“. Сподели:", "date": "2019.01.27", "title": "Къде са отишли всички дървета в Исландия?"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D1%85%D0%B8%D0%B7%D0%B1%D1%83%D0%BB%D0%BB%D0%B0-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B8%D0%B7%D1%80%D0%B0%D0%B5%D0%BB-%D0%B4%D0%B0-%D0%BF%D1%80%D0%B5%D1%81%D1%82%D0%B0%D0%BD%D0%B5-%D1%81-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F%D1%82%D0%B0-%D1%81%D0%B8-%D0%B2-%D1%81%D0%B8%D1%80%D0%B8%D1%8F-news815047.html", "text": "Насралла каза, че Иран, Сирия и Хизбула могат във всеки момент да решат да променят начина, по който реагират на израелските действия в Сирия и намекна, че Тел Авив може да бъде ударен. Той направи този коментар в интервю за базираната в Бейрут телевизия \"Ал Маядин\", продължило над три часа, предаде Асошиейтед прес. ,,Бъдете предпазлив. Не продължавайте с действията си в Сирия. Не си правете грешни сметки и не въвличайте региона във война или в голяма конфронтация\", каза Насрала, обръщайки се към израелския премиер Бенямин Нетаняху. От началото на конфликта в Сирия през 2011 г. Израел нанесе редица удари на територията на страната както срещу силите на Башар Асад, така и срещу заклетите си врагове Иран и Хизбула. Лдерът на ливаскто движение \"Хизбулла\" предупреди Израел да не продължава с въздушните си удари в Сирия и отправи заплаха, че може да нападне еврейската държава, съобщи Франс прес. Сподели:", "date": "2019.01.27", "title": "Лидерът на Хизбулла предупреди Израел да престане с нападенията си в Сирия"}
{"url": "https://pik.bg/%D1%83%D0%B1%D0%B8%D0%B9%D1%86%D0%B8%D1%82%D0%B5-%D0%BD%D0%B0-80-%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D0%B6-%D0%B2-%D0%B1%D0%B5%D0%BB%D0%BE%D1%81%D0%BB%D0%B0%D0%B2-%D0%BE%D1%81%D1%82%D0%B0%D0%B2%D0%B0%D1%82-%D0%B2-%D0%B0%D1%80%D0%B5%D1%81%D1%82%D0%B0-news815127.html", "text": "Двамата младежи, които бяха задържани след убийството на 80-годишен мъж в Белослав, ще останат за постоянно в ареста. Това реши днес Окръжният съд в града, като взе предвид тежестта на престъплението и реалната опасност лицата да се укрият или да извършат друго деяние, съобщи \"Фокус\". Магистратите разгледаха прокурорско искане за постановяване на постоянна мярка „задържане под стража“ на 20-годишния Диян В. и 23-годишния Митко И. Те са с повдигнати обвинения за грабеж, придружен с убийство. Според Наказателния кодекс престъплението е тежко умишлено и се наказва с „лишаване от свобода“ от 15 до 20 години, доживотен затвор или доживотен затвор без право за замяна. И двамата млади мъже са неосъждани. Единият – Диян В., има наложено административно наказание глоба за притежание на наркотици. Двамата бяха задържани на 24 януари в Белослав, след като възрастен мъж бе открит мъртъв от брат си, който живее в съседство. От дома на 80-годишния самотно живеещ пенсионер липсвали пари. Назначена е съдебно-медицинска експертиза, която да установи начина, по който е била умъртвена жертвата. Сподели:", "date": "2019.01.27", "title": "Убийците на 80-годишен мъж в Белослав остават в ареста"}
{"url": "https://pik.bg/%D0%B1%D0%BE%D0%B6%D0%B0%D0%BD%D0%B0-%D0%BA%D0%B0%D1%86%D0%B0%D1%80%D0%BE%D0%B2%D0%B0-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BA%D0%B0%D0%B7%D0%B2%D0%B0%D1%82-%D0%BC%D0%B8-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%83%D1%81%D1%82%D0%B0-%D0%BD%D0%B5-%D1%81%D0%BB%D1%83%D1%87%D0%B0%D0%B9%D0%BD%D0%BE-news815041.html", "text": "Риалити-звездата Божана Кацарова говори откровено пред Мариян Станков-Мон Дьо и Нова телевизия за ежедневието си като топготвач, за живота си, след като вече е достатъчно популярна и за човека до себе си. „Аз съм алтернативна, модерна, градска версия на освободена жена, която прави това, което си иска – описва се накратко Божана. - Най-дразнещият въпрос, който ми задават, е какво обичам да готвя и едва ли изненадвам някого с това. Иначе обожавам да готвя и мога да го правя със същата страст докато стана на 90, със сива коса и с купища внуци и изтерясала”. Божана се върна към детските си години. „Най-яркият ми спомен от детството е от един рожден ден – спомня си ексцентричната дама. - Баща ми, ми каза, че не съм слушала и няма да получа подарък. Той няколко пъти ми повтори това през деня. Накрая, като ми отказа за пореден път, му казах: „Майната ти”. Все пак получих подарък”. Кулинарната майсторка разказа и какво й носи популярността. „Когато подпишеш договора с дявола, да станеш известен, бързо ти става ясно, че нямаш право и един ден да продължаваш да се развиваш – признава Божана Кацарова. - Много хора ме приемат като серийна риалити-звезда, която обикаля от телевизия на телевизия. Малцина обаче са наясно с ежедневните ми ангажименти и непрекъснатото търчане. Този бизнес е колективен спорт. В последните години обаче се налага мнението, че шефът е боса на целия панаир. Това обаче не е така. И хората от моя екип, с които правим моите неща, могат да го потвърдят. По целия свят всички най-велики шефове не крият, че зад тях стоят огромни екипи и прескачат егото си. Съгласна съм с Гордън Рамзи, че крясъците в кухнята е здравословни. На мен ми казват „Голямата уста” не случайно. Правя го и аз. Заради това се извинявам на тези, които са ме търпели. Първите ми изречения с хората, с които работя, са точно това – казвам им, че дори и да крещя и истерясвам, това не е насоченио срещу тях. После си стискаме ръцете и се забавляваме заедно”. Богана разказва и кои са най-странното и най-скъпото ястие, които е готвила. „Една китайка-голяма бизнесдама ми връчи една кутия с яйца и странни неща. Тогава работих на една лодка в Азия – разказва Божана. -  Така започна една сага с приготвяне на китайската народна закуска – Конджи, което е превърен ориз. Тогава наистина имах сериозна конфронтация със себе си. Беше повечи от странно. А най-скъпото ястие, което съм приготвяла, отново е свързано с тази лодка, на която работих. Имахме достъп до местните рибари. Капитанът ме повика за да ми покаже нещо. Отиваме при един хладилен бус и вътре две деветметрови риба-меч, които още мърдаха. Това бе не само най-скъпото, но и най-автечтичното и красиво нещо”. Божгана признава, че в България от готвене може да се стане милионер, „само ако спиш с правилните хора”. „Това, че сега съм популярна ми дава шанса да си позволя всичките неща, които съм искала да правя преди десетина година, но не съм могла да си го позволя”, категорична е тя. Божана признава, че е враг на модите със здравословно хранене. „Нямам диети – категорична е тя. - Мога да започна деня с шкембе, кюфтета. Изпитвам огромна радост от всяко ядене. Напоследък имам едно предизвикателство – започнах да тренирам много активно, пък да видим. Пренапудреността на конкретни заведения трябва да умре. Сервитьорът с бялата кърпа ми е абсурд. Няма да направиш нещо по-вскусно, като го обясняваш с 300 изречения. Повечето успешни заведения, поне за мен,  стават такива, когато в основата им е семейството”. Божана Кацарова говори и за човека до себе си и любовта. „Влюбена съм и ми личи – признава тя. - С Ники сме заедно от година и половина. Щастлива съм. Той дойде да работи у нас и така се запознахме. Трябваше ни графичен дизайнер. Дойде в къщи след едно буйно парти. Отворих вратата и ме удари любовта в мига, в окйто го зърнах. Не обичам приповдигнатите и пренапудрените неща. Той е истински, умен, уникален човек. С него имаме едно модерно съжителство. Живея с най-добрата ми приятелка и реално живеем тримата заедно. Когато с нея се скараме, той е умиротворителя. Заради това и му казваме Свети Ники”. Сподели:", "date": "2019.01.27", "title": "Божана Кацарова с шокиращо признание: Казват ми \"Голямата уста\" не случайно"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D1%82%D0%B5%D0%BB%D0%BD%D0%B8-%D0%B7%D0%B0-%D0%BF%D0%B0%D0%BB%D0%B5%D0%B6-%D0%BD%D0%B0-%D0%BB%D0%B5%D0%BA-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news815087.html", "text": "Полицията във Враца е задържала двама непълнолетни пиромани от града, за които е установено, че са съпричастни към запалването на лек автомобил във Враца,  съобщават в днешния бюлетин на ОД на МВР Враца, цитирани от „Конкурент”. Спэред информацията, сигнал за горящ „Форд Фиеста“ бил подаден тази сутрин малко преди 09:00 часа. Огънят бил потушен от екип на пожарната. При проведените бързи оперативни мероприятия, ченгетата стигнали до двамата извършители. От полицията уточняват, че двамата са криминално проявени момчета от Враца, без да съобщават повече подробности. По случая е образувано досъдебно производство. Сподели:", "date": "2019.01.27", "title": "Задържаха двама непълнотелни за палеж на лек автомобил във Враца"}
{"url": "https://pik.bg/%D1%80%D1%83%D1%81%D0%B8%D1%8F-%D1%87%D0%B5%D1%81%D1%82%D0%B2%D0%B0-75-%D0%B3-%D0%BE%D1%82-%D0%B2%D0%B4%D0%B8%D0%B3%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%BB%D0%BE%D0%BA%D0%B0%D0%B4%D0%B0%D1%82%D0%B0-%D0%BD%D0%B0-%D0%BB%D0%B5%D0%BD%D0%B8%D0%BD%D0%B3%D1%80%D0%B0%D0%B4-news815086.html", "text": "Парад в чест на 75-та годишнина от вдигането на блокадата на нацистите на Ленинград се състоя на Дворцовия площад. В тържественото събитие участваха над 2500 военнослужещи и представители на други правоприлагащи органи, както и около 80 единици специална техника. Те преминаха през площада под звуците на военни маршове, съобщава ТАСС. Парадът започна с минута мълчание под звуците на метроном в памет на жертвите на ленинградчани и защитниците на града. Въпреки минус 12-градусовия студ, много хора се събраха на площада в Санкт Петербург, за да наблюдават парада и да изразят уважението си към присъстващите на трибуните ветерани. Блокадата на Ленинград е една от най-драматичните страници в историята на Великата отечествена война. Градът е бил обсаден в продължение на 872 дни - от 8 септември 1941 г. до 27 януари 1944 година. През това време, според различни източници, от 600 хиляди до 1,5 млн. жители са починали от глад, студ, бомбардировки и обстрелвания, припомня ТАСС, цитиран от Гласове. Сподели:", "date": "2019.01.27", "title": "Русия чества 75 г. от вдигането на блокадата на Ленинград"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-28-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B3%D0%B5%D0%BE%D1%80%D0%B3%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB-%D0%B2-%D0%B6%D0%B5%D1%81%D1%82%D0%BE%D0%BA%D0%BE%D1%82%D0%BE-%D0%BC%D0%B5%D0%BB%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news815088.html", "text": "28-годишният Георги, който пострада в мелето на улица „Остромила” преди десет дни, е починал снощи в болницата. Момчето е издъхнало около 21 часа, пише трафикнюз. Георги не е успял да се пребори с тежките наранявания, въпреки усилията на медиците. Той е бил със сериозни и несъвместими с живота травми – множество счупени ребра, тежка белодробна травма и такава на черепа. Тази сутрин в църквата в квартал Коматево, откъдето е младият мъж, се проведе молебен за здраве за другото пострадало в катастрофата момче Боян. Предвидено е било литургията да бъде посветена на двамата, но семейството на Жоро е споделило тъжната вест на своите съкварталци. „Целият квартал тъгува. Много кротко и възпитано момче.Съболезнования на родителите и близките на Георги, скърбим с тях”, сподели пред наш репортер жител на квартала. Надеждата за възстановяване остава за Боян. Той вече е изведен от Интензивното отделение, в стабилно състояние. В петък претърпя операция на лицевия череп. Боби е с травма на бедрото. Автомобилът фолксваген, в който са били шофьорът - 22-годишният Боян и спътникът му Георги на 28 години, се заби челно в „Крайслер“. Наложи се пожарникари да режат ламарините на немското возило, за да извадят пострадалите. Инцидентът стана на улица „Остромила” на 16 януари. Според информация на МВР, автомобилът на Боян е предприел маневра изпреварване и така се е стигнало до инцидента. Сподели:", "date": "2019.01.27", "title": "Почина 28-годишният Георги, пострадал в жестокото меле в Пловдив (СНИМКИ)"}
{"url": "https://pik.bg/%D0%BF%D1%80%D0%B5%D1%82-%D0%B0-%D0%BF%D0%BE%D1%80%D1%82%D0%B5-%D0%B4%D0%B8%D0%B7%D0%B0%D0%B9%D0%BD%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B4%D0%B0%D0%BC%D0%B0-%D0%B8-%D1%80%D0%BE%D0%BA%D0%BB%D0%B8%D1%82%D0%B5-%D0%B9-%D0%B3%D0%B0%D1%84%D0%BE%D0%B2%D0%B5%D1%82%D0%B5-%D0%BD%D0%B0-news814474.html", "text": "Невена Николова е дизайнерката, която шие и крои тоалетите на Десислава Радева. Заради нейните рокли първата дама блокира движението в София с черната лимузина на НСО и навлезе в насрещното. Невена Николова разкри пред \"Лейди Зоун\" как прави тоалетите за любимата на президента Румен Радев, но за пореден път не обели дума за нейните изцепки. \"Удоволствие е. Творческият процес протича винаги хармонично и с топлота, защото освен че се уважаваме на човешко ниво, наш общ интерес е да представим България максимално добре навсякъде по света. Радвам се, че го постигаме заедно\", сподели известната дизайнерка. В интервюто тя не коментира гафовете на Генерал Деси - черният пиар, който срива авторитета и рейтинга на държавния глава. И не само това, а и какво точно й поръчва Радева и вслушва ли се в нейните съвети. Защото някои нейни появи буквално втрещяват присъстващите и е очевидно, че изборът не е направен от майсторката на шева и кройката, а лично на първата дама, която изглежда не обича да се чува друга дума освен нейната.. \"Много важно е да се изяснят параметрите на визитата или събитието. Правя тоалетите на всичките си клиенти с любов и внимание, но при Деси Радева се добавя тежестта и на държавния и национален аспект. Нашата цел е винаги всичко да е максимално адекватно на повода, функцията й е да радва очите на всички\", добавя Невена Николова. Факт е обаче, че имаше дефилета на Радева не съвсем в крак с модните тенденции, а някои съчетания на тоалет и обувки бяха меко казано стряскащи. Корифеи в занаята шушукат, че президентшата има още много да работи върху модните си хрумвания и особено върху някои дребни, но важни детайли - избора на моделите да съответства на нейния ръст, дрескодът и изборът на обувки, който изглежда е Троянският й кон. Сподели:", "date": "2019.01.27", "title": "ПРЕТ-А-ПОРТЕ: Дизайнерката на Деси Радева проговори за първата дама и роклите й. Гафовете на президентшата - отново тема табу"}
{"url": "https://pik.bg/%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%BD%D0%B0%D0%B4%D0%B8%D0%B3%D0%B0-%D1%81%D0%B5-%D0%B2%D1%8A%D0%BB%D0%BD%D0%B0-%D0%BD%D0%B0-%D0%BF%D0%BE%D0%BF%D1%83%D0%BB%D0%B8%D0%B7%D1%8A%D0%BC-%D0%B8-%D1%80%D0%B5%D1%82%D0%BE%D1%80%D0%B8%D0%BA%D0%B0-%D1%81%D1%80%D0%B5%D1%89%D1%83-%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8%D1%87%D0%BD%D0%B8%D1%82%D0%B5-%D1%86%D0%B5%D0%BD%D0%BD%D0%BE%D1%81%D1%82-news815140.html", "text": "В момента в Европа и отвъд Атлантическия океан се надига отново крайна вълна на популизъм и реторика, която застрашава и подлага под съмнение нашите демократичните ценности. Това каза националният координатор за борба с антисемитизма и заместник-министър на външните работи Георг Георгиев на брифинг в сградата на Министерството на външните работи. \"Вълна, която търсейки своите политически проявления, се връща към онези най-мрачни години, когато светът изстрада Холокоста\", добави Георг Георгиев. Според него, ако човешкото безумие не е било взело връх, сега нямаше да се отбелязва 27 януари - Международният ден в памет на жертвите от Холокоста. \"Но вероятно нямаше да сме научили и много ценни уроци\", отбеляза Георгиев. По думите му уроците са за това, че историята има неприятната характеристика да се повтаря. Тя повтаря и своите най-тежки и ужасяващи грешки. Затова не трябва да се допускат съвременните проявления на всички \"човеконенавистни режими\", изтъкна Георг Георгиев. Заместник-министърът на външните работи посочи, че тази година е специална за България, защото за първи път страната ни чества 27 януари като държава, която е пълноправен член на Международния алианс за възпоменание на Холокоста. Той обясни, че това е съюз на страни, които търсят начини и пътища за това как да се справят със съвременните проявления на езика на омразата, антисемитизма и ксенофобията. Страните от този алианс имат също така задачата и да предават информация, която да достига до най-младите. Затова българското правителство е посветено на мисията в България да се осигури среда, която е освободена от всички възможни изрази на езика на омразата. Поради тази причина, когато се виждат вандалски актове като издраскани паметници и поругани религиозни храмове, цялото общество трябва да \"надига глас на несъгласие и враждебност\" към всички подобни прояви, както и срещу посегателствата срещу демокрацията в Европа днес, допълни Георг Георгиев. Сподели:", "date": "2019.01.27", "title": "Зам.-министър Георгиев: Надига се вълна на популизъм и реторика срещу демократичните ценности"}
{"url": "https://pik.bg/%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%B2%D0%B0%D0%BF%D1%86%D0%B0%D1%80%D0%BE%D0%B2-%D0%B8-%D0%B1%D0%BB%D0%B0%D0%B3%D0%BE%D0%B5%D0%B2-%D0%B5-%D0%B7%D0%B0%D0%BB%D0%BE%D0%B6%D0%BD%D0%B8%D0%BA-%D0%BD%D0%B0-%D0%B4%D0%B2%D0%B5-%D0%B8%D1%81%D1%82%D0%B5%D1%80%D0%B8%D1%87%D0%BD%D0%B8-%D0%B4%D0%BE%D0%BC%D0%B0%D0%BA%D0%B8%D0%BD%D0%B8-%D0%B2-%D0%BE%D1%81%D0%BE%D0%B1%D0%B5%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82-%D0%B8-%D1%81%D1%8A-news815048.html", "text": "Те не са по-различни от онези, срещу които се борите. Даже са по-опасни, защото са се окичили с морални претенции. Две истерични домакини в особена възраст и със спорно минало похитиха партията. Партията, за която дядо ми даде живота си. Партията на Йосиф Хербст и Никола Вапцаров днес деградира до партията на Корнелия Нинова и Елена Йончева. Нинова, която на 28 години приватизира външнотърговския гигант \"Техноимпекс\" по поръчка на Иван Костов. В качеството си на тъмносиня комисарка. Имам близка, която е членувала заедно с нея в квартален клуб на СДС в центъра на София. Била най-примерна, най-активна, най-пламенна в ругателствата срещу комунизма и прогнилия социализъм... После, ни лук яла, ни лук мирисала, оглави столетницата. Кеф ли ви е, другари и другарки, че ви яхна внедрена къртица на Иван Костов, знатна участничка в разбойническо-ментърджийската приватизация? Йончева...Другата икона на конгреса. Даже станахте на крака да я аплодиратате. За какво я аплодирате - все едно е Лилов, Луканов, Младенов? Че е изпрала близо милион похитени пари от фалиралата КТБ през офшорка на Цветан Василев? Че си е писала заплата от 12 000 лева месечно, докато вие мизерувате с 200 лева пенсия? Че се шири в апартамент от 340 квадрата и шофира луксозен джип, че плаща по 1000 лева за детската градина на сина си? За това ли я аплодирате, скъпи пенсионери и ветерани от \"Позитано\"? Това ли е вашият пример, вашият идол, достойният наследник на Дядо Благоев и Георги Димитров? Смятате ли, че гореописаните персони имат нещо общо с лявата идея, с каквато и да било идея въобще? Че са социалномислещи, социалноориентирани, болеещи с болката на обикновения, трудов човек? Че им пука за вашия джоб и вашата орисия? Това е най-страшното - подмяната. Рафинираната демагогия, самозванството. Толкова ли ви е трудно да ги различите, заслепени от омраза към Бойко Борисов? Не бъркайте ненавистта към ГЕРБ с фанатичната до безумие подкрепа към две конформистки на ръба на нервна криза. Корнелия Нинова и Елена Йончева са в политиката, за да се самообогатяват и да избиват комплекси. Те нямат общо със социалистическата кауза, срамно е, че заставате зад тях в името на някаква утопична предизборна солидарност. Изборите идват и си отиват. Горчивото послевкусие остава. Ще останете ли в историята като гробокопачите на лявото? Заслужава ли зарязаната метреса на Сергей Станишев и Цветан Василев подобна колективна саможертва? Кръвта на убитите ви герои още не е засъхнала. Има фиксация на тема \"Борисов\", но има и разум, има памет, има дълг към предците. За \"Позитано\" работят умни, добри, смислени хора. Знам, че се чувстват неловко от избора, пред който са изправени - да са лоялни към \"правата линия\" на ръководството, или да постъпят трезво, национално отговорно, отвъд комунално-кухненския инат. Вярвам, че ще преценят правилно, вярвам, че нормалността рано или късно ще надделее и им стискам палци. Става дума не за котерийните битки в БСП, става дума за съдбата на България. Сподели:", "date": "2019.01.27", "title": "Партията на Вапцаров и Благоев е заложник на две истерични домакини в особена възраст и със спорно минало"}
{"url": "https://pik.bg/%D0%B4%D0%BE%D0%B1%D1%80%D0%B0%D1%82%D0%B0-%D0%BD%D0%BE%D0%B2%D0%B8%D0%BD%D0%B0-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%8F%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80-%D1%82%D1%80%D1%8A%D0%B3%D0%BD%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-news815131.html", "text": "Търговският регистър вече е достъпен. Регистърът тръгна предсрочно. По-рано тази седмица на сайта на регистъра се съобщаваше, че няма да е достъпен до 24:00 ч. на 27 януари 2019 г. (неделя) заради планирани промени. Предсрочният старт на регистъра е благодарение на максимално положените усилия от служителите, за да намалят доколкото е възможно проблемите пред гражданите и бизнеса от спрения достъп. С решение на Министерски съвет Агенцията по вписванията и прилежащите към нея регистри вече са стратегически обекти, част от националната сигурност, припомня БНР. Сподели:", "date": "2019.01.27", "title": "ДОБРАТА НОВИНА: Търговският регистър тръгна предсрочно"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D1%81-%D0%BF%D1%80%D0%B8%D0%B7%D0%B8%D0%B2-%D0%B4%D0%B0-%D0%B1%D1%8A%D0%B4%D0%B0%D1%82-%D1%83%D0%B2%D0%B0%D0%B6%D0%B0%D0%B2%D0%B0%D0%BD%D0%B8-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D0%BB%D0%B8-%D0%B7%D0%B0-%D0%BD%D0%B8%D0%BA%D0%BE%D0%BB%D0%B0%D1%81--news815095.html", "text": "Турският външен министър Мевлют Чавушоглу призова за уважение към избирателите на Венецуела, които на последните избори са гласували за сегашния президент Николас Мадуро, съобщава турският телевизионен канал Haber Turk, цитиран от TACC и „Фокус”. \"Проблемът във Венецуела трябва да бъде решен по мирен път. Властите в страната са отворени за диалог – каза Чавушоглу. - Трябва да постигнем мир в страната, всеки трябва да уважава проявената на избори воля на народа\". Първият дипломат на Турция разкритикува държавите, подкрепяща смяната на властта в латиноамериканската страна. \"Държавите, които преподават демокрация на другите, могат да пренебрегнат демокрацията, когато става въпрос за тях самите\", каза Чавушоглу. На 23 януари лидерът на венецуелската опозиция Хуан Гуайдо, чието назначаване за председател на парламента два дни по-рано,бе анулирано от Върховния съд на страната, се обяви за изпълняващ длъжността президент на Венецуела. Сегашният държавен глава Николас Мадуро характеризира случилото се като опит за преврат и обяви скъсването на дипломатическите отношения със САЩ. Временният президент Гуайдо вече е признат от страните от групата Лима, с изключение на Мексико, както и от Албания, Грузия, САЩ, Швейцария и Организацията на американските държави. Русия, Боливия, Иран, Куба, Никарагуа, Салвадор и Турция подкрепиха Мадуро, докато Беларус и Китай призоваха за разрешаване на всички противоречия по мирен начин и се обявиха срещу външната намеса. В събота испанският премиер Педро Санчес, френският президент Еманюел Макрон, говорителят на германския кабинет Мартина Фриц, както и британският външен министър Джереми Хънт и холандският външен министър Стеф Блок заявиха, че техните държави признават Гуайдо за временен президент на Венецуела, освен ако Мадуро не насрочи избори в рамките на осем дни, припомня агенцията. Сподели:", "date": "2019.01.27", "title": "Външният министър на Турция с призив да бъдат уважавани избирателите, гласували за Николас Мадуро"}
{"url": "https://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B4%D0%B0%D0%BC%D0%B8-%D0%B2%D0%B8%D0%B6%D1%82%D0%B5-%D0%BA%D0%BE%D0%B8-%D1%81%D0%B0-%D0%BF%D0%B5%D1%82%D1%82%D0%B5-%D0%BF%D1%80%D0%B8%D1%87%D0%B8%D0%BD%D0%B8-%D0%B4%D0%B0-%D1%81%D1%8A%D0%BD%D1%83%D0%B2%D0%B0%D1%82%D0%B5-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D0%BF%D1%80%D0%B8%D1%8F%D1%82%D0%B5%D0%BB-news815061.html", "text": "Странно е, когато се събудиш от сън, в който е присъствал и бившият ти приятел. Възможно е и причините, които минават през главата ти, да не са истински. Ако си любопитна и искаш да разбереш защо той е в събищата ти, прочети възможните причини, дадени от експерт: Няма значение преди колко време сте се разделили и колко дълга е била връзката ви. Съвсем нормално е да се сещаш за момента, в който се влюби за първи път. Запомни, че начинът, по който той се държи в съня ти, няма нищо общо с реалността. В този сън ти не се събираш с него, а се опитваш да си припомниш чувство, което не си изпитвала отдавна. Това не означава, че искаш да се съберете. Ако скоро си го сънувала, то ти може би се бориш по някакъв несъзнателен начин с раздялата. Все още се чувстваш наранена. Върни се назад и премисли случилото се. Болезнена раздяла ли е било? Имало ли е недоизказани неща? Ако го премислиш, ще намериш причината, която те измъчва след раздялата и защо го сънуваш. Това е сън, който много хора имат след раздяла. В такива сънища той иска прошка и иска отново да си те върне. Запомни, че те не бива да се тълкуват буквално. Всъщност това може да е знак, че ти обмисляш идеята да се съберете отново. Това е много ясен сън, който много хора сънуват, когато са преживели раздяла през последните седмици. Той носи едно важно съобщение. Неговата цел е да ти помогне да превъзмогнеш раздялата и да се върнеш в реалността. Твоята интуиция се опитва да комуникира с теб чрез сънищата ти. Ти трябва да продължиш напред. Може би имаш бивш приятел, който ти е изневерил в миналото, който те е обиждал и манипулирал, който не ти е давал сигурност, а стрес, напрежение и негативизъм. Трябва да си много силна, за да си тръгнеш от такава връзка, но понякога нерешените проблеми и недоизказани чувства могат да те преследват. Възможно е да се обвиняваш, че си останала в тази връзка прекалено дълго. Може би съжаляваш за тази връзка. Важно е обаче да си простиш. Това иска да ти каже подсъзнанието ти: Научи се да си прощаваш! Сподели:", "date": "2019.01.27", "title": "ВНИМАНИЕ, ДАМИ: Вижте кои са петте причини да сънувате бившия си приятел"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA-%D0%BF%D0%B5%D1%82%D1%8A%D1%80-%D0%BA%D1%83%D1%80%D0%B4%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BE%D1%82%D0%BD%D0%BE%D1%81%D0%BD%D0%BE-%D1%81%D0%B8%D0%BD%D0%B8%D1%82%D0%B5-%D0%B8-%D1%81%D1%82%D0%B0%D0%BD%D0%B8%D0%BC%D0%B8%D1%80-%D1%81%D1%82%D0%BE%D0%B8%D0%BB%D0%BE%D0%B2-news814916.html", "text": "- Мисля, че е много рано да коментирам още и Павел Колев, и треньорът Дерменджиев. - Ами в публичното пространство се прокрадват какви ли не версии и т.н. Ако това се случи, че Васил Божков ще оглави Левски, обществена тайна е, че той по принцип е левскар и то сериозен левскар, независимо, че беше президент на ЦСКА. Но в крайна сметка животът е такъв и бизнесът е такъв, днес заемаш една позиция, другата година може да си на различна. Така, че аз одобрявам една такава смяна на ръководството. Защото Васил Божков е сериозен човек, изключително сериозен. Има и най-вече финанси. За разлика от Спас Русев, той доста време се занимаваше с българския футбол като президент на ЦСКА. Лично пожелавам всичко да бъде така, както трябва. - Аз приветствам една такава смяна на футболисти, но не знам дали сега е моментът. По-скоро не. Защото новите хора едва ли толко бързо ще се адаптират и това по-скоро би говорило, че пролетният дял на шампионата е зачеркнат и ще се чака новото първенство. Това от една страна и второ. Явно на някой му е светнала лампичката, защото не само аз, а и други мои колеги, поне от 2 години казваме, че тези футболисти, които са докарани не знам под каква форма, видяхте, че не отговарят на качества, на възможности и най-вече на това, което се изисква в Левски. Както миналата седмица споменах, второто място, съчетано с това, че не сме взели купата в даден сезон е провал. Както каза Стойчо Младенов за ЦСКА, така го изричаме и ние, които сме съпричастни на някакъв процес в Левски. Втората позиция или третата, просто няма какво да ги коментираме. В Левски и ЦСКА се говори само за шампионски титли. - Ами за Станислав Костов, аз мога да му пожелая да продължава в същия стил. Но ако трябва малко в шеговита форма, така да излезем от сериозните неща. Ако някой дава за него 400 хиляди евро, аз лично ще го закарам на гръб до мястото. В никакъв случай не омаловажавам головете, които вкара. Той си има мястото в отбора. Дано да продължи така през пролетния дял на шампионата и ако нещата се развиват в положителна насока, смятам, че той ще намери така развитие в един следващ момент в чужбина. - Аз ще кажа, че през 70-е години, мисля, че 1977-а или 1978-а беше, Левски изостава с 8 точки от ЦСКА и накрая Левски стана шампион. Всичко е възможно в родното първенство. Така, че на въпроса дали ще имаме многобройна публика на нашия стадион - зависи единствено и само от отбора. Никой не може да накарате насила на \"Герена\" да отиде. Добрите игри, всеотдайността, която трябва да показва всеки един от футболистите щом получи правото да започне в титулярния състав на Левски, а и тези, които влизат допълнително, това ще мотивира хората, които милеят за темата Левски. И по този начин, ще дойдат на \"Герена\", иначе нищо друго не може да се случи. Тук от 1 седмица и половина обаче не ми дава мира изказването на този велик специалист Станимир Стоилов. - Точно това визирам. Вие представяте ли си, ние на какви светлинни години сме от неговото развитие на този Станимир Стоилов. Това Левски да не е готов за Станимир Стоилов, аз по-голямо нахалство досега не съм виждал, не съм чувал. Това е прецедент в историята на световния футбол. Левски да не е дорасъл за Станимир Стоилов. Представяте ли си? Левски е със 100-годишна история. А този човек - Левски да не е дорасъл до него. По-голяма обида в историята досега на Левски аз поне не помня. Ние от ЦСКА не сме получавали такава обида. То няма тема за развитие. Виждате ли докъде води един човек, когато вече е много, много, сериозно заблуден? Но въпросната фраза втрещи и нашите опоненти, и хората, които не са левскари (продължи Курдов). Такова изказване, такава обида, досега Левски не е получавал. Независимо там, че хора като Георги Марков и като други са се вманиачили в този човек, такава обида досега ние не сме получавали. 100-годишният Левски, Левски с титли, с купи, Левски с големи мачове, с отстраняване на Аякс, не е дорасъл за Станимир Стоилов, представяте ли си? Аз проявявам малка доза нахалство, за да си позволя да го изкоментирам този велик специалист, който ще остане със златни букви в историята на българския футбол и на Левски. Златни, даже и платинени букви. За Станимир Стоилов не трябва да се спестяват никакви хвалби. Неговото име трябва да бъде водещо, с него трябва да започва българският футбол. Президентът на БФС Михайлов трябва да се съобразява с него. Премиерът и президентът на държавата също трябва да се съобразяват с него. Както вече казах, неговото име трябва да остане със скъпоценни камъни, изписано някъде, на челни позиции на стадион \"Васил Левски\". С големи диаманти. Сподели:", "date": "2019.01.27", "title": "ФУТБОЛНА БОМБА В ПИК: Петър Курдов с остър коментар относно \"сините\" и Станимир Стоилов"}
{"url": "https://pik.bg/%D1%81%D0%B0%D1%89-%D0%B8-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D1%89%D0%B5-%D0%BE%D0%B1%D1%81%D1%8A%D0%B4%D1%8F%D1%82-%D0%BE%D1%82%D0%B2%D0%B0%D1%80%D1%8F%D0%BD%D0%B5%D1%82%D0%BE-%D0%BD%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B0-%D0%BF%D0%BE-%D0%B2%D0%B7%D0%B0%D0%B8%D0%BC%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-news815074.html", "text": "РИА Новости, цитирана от \"Фокус\". Съединените щати и Венецуела ще проведат преговори за откриването на офиси за взаимни интереси в Каракас и Вашингтон за 30 дни, през което време персоналът на дипломатическите мисии може да запази присъствието си в страните, се казва в изявление на външното министерство на Венецуела, цитирано от Министерството съобщава, че във връзка с решението за прекъсване на дипломатическите отношения на 25 януари дипломатите започват да напускат посолствата на двете страни. \"До вчерашния ден, 25 януари, действителното изтегляне на американския дипломатически персонал в Каракас бе завършено в рамките на определеното време. Също така служителите на венецуелската мисия във Вашингтон започнаха да се връщат в Каракас\", се казва в изявлението. „Двете правителства се договориха да преговарят за създаването на офиси за взаимни интереси във всяка от столиците, където могат да се осъществяват процедурите за миграция и други въпроси от двустранен интерес при стриктно спазване на международното право в случай на прекъсване на отношенията между страните. ”- се казва в изявление. \"За да се постигне тази цел, на останалите служители на всяка мисия е било позволено да останат в страните, а през договорения период те все още ще бъдат защитени от дипломатически имунитет, но трябва да съсредоточат дейността си изключително в бившите посолства\", заявиха от външното министерство на Венецуела. Ако не бъде постигнато споразумение в рамките на 30 дни, мисиите ще преустановят дейността си и двете държави ще посочат организациите или страните, на които имат доверие, за да представляват техните интереси. В този случай останалият дипломатически персонал ще трябва да напусне територията на другата държава в рамките на 72 часа. Сподели:", "date": "2019.01.27", "title": "САЩ и Венецуела ще обсъдят отварянето на представителства по взаимни интереси"}
{"url": "https://pik.bg/%D0%B1%D1%81%D0%BF-%D1%89%D0%B5-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D0%BB%D1%83%D0%BA%D0%BE%D0%B2%D0%BC%D0%B0%D1%80%D1%88-news815103.html", "text": "Категорично ще се противопоставим на Луковмарш и ще държим столичния кмет да не допусне провеждането на тази проява. Това лидерът на Градския съвет на БСП – София Калоян Паргов. Той подчерта, че групата общински съветници от БСП в Столичния общински съвет ще излязат за пореден път с позиция и декларация. „През месец февруари за пореден път в Общинския съвет и въобще в обществото ще се заговори за така наречения Луковмарш. Отново ще се противопоставят различни политически сили, които за съжаление отстояват едни принципи и идеи, които отдавна човечеството заклейми и забрави“, обясни Паргов. По думите му тези сили провеждат и възраждат подобни профашистки прояви като Луковмарш. Той обърна внимание на свастиките, пречупените кръстове по фасадите на немалко столични сгради. Според него най-малкото е странно. Сподели:", "date": "2019.01.27", "title": "БСП ще бойкотира Луковмарш"}
{"url": "https://pik.bg/%D0%BD%D0%BE%D0%B2%D0%B0-%D0%B0%D1%82%D0%B0%D0%BA%D0%B0-%D0%B8-%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B2%D0%BB%D0%B5%D0%B7%D0%B5-%D0%B2-%D1%80%D0%B8%D1%82%D0%BE%D1%80%D0%B8%D0%BA%D0%B0%D1%82%D0%B0-%D0%BD%D0%B0-%D1%80%D0%B0%D0%B4%D0%B5%D0%B2---%D1%81%D0%BA%D0%BE%D1%87%D0%B8-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news815162.html", "text": "Вицепрезидентът Илияна Йотова влезе в нова атака от \"Дондуков\" 2 по отношение на правителството, като заяви, че отказва да подпира кабинета \"Борисов\" и да му приглася заедно с държавния глава Румен Радев. С президента Радев няма да допуснем да бъдем съглашателската институция, която да подпира изпълнителната власт и да й приглася. Това каза вицепрезидентът Илияна Йотова по Би Ти Ви. На въпрос как би описала отношенията между президентството и правителството Йотова отговори, че това са две институции, които работят спрямо правомощията си. „Това, което няма да допуснем и аз, и президента Радев, е да бъдем съглашателската институция, които да подпира изпълнителната власт и да й приглася. Ние казахме на хората преди две години, че ще слушаме това, което казват, и ще се опитаме да коригираме политики“, заяви Йотова. Попитана дали е съгласна с предложението за обвързването на европейските фондове с върховенството на закона, Йотова посочи, че подкрепя тази идея. „И тук не става въпрос само за злоупотреба с фондове. Става въпрос и за държави, в които не се спазва върховенството на закона и от гледна точка на човешки права – това не трябва да се пропуска. Когато една държава става член на Европейския съюз, тя подписва договор и знае какви са нейните права и нейните задължения. След като една страна вече не си изпълнява задълженията и иска само права, естествено е, че ще се задейства някакъв механизъм“, заяви вицепрезидентът. Тя обяви, че не е съгласна с част от текстовете, защото според нея по-реалистично трябва да бъде взимана крайната оценка. „Предполага се участие на Европейската комисия, но да не стане така, че утре този механизъм също да бъде част от злоупотребите с върховенството на закона. Моето категорично мнение е, че последните два мандата на Европейската комисия са изключително политизирани. Затова казвам, че трябваше още малко да се доизкусури текстът“, допълни Илияна Йотова. „Този въпрос пряко кореспондира с други нещо – за мониторинга над България и Румъния. Защото ето го тук двойния стандарт – защо за едни държави ще действа Чл. 7, а пък други ще имат този мониторинг, който загуби всякакъв смисъл след първите две-три години от нашето членство и се превърна в бухалка за вътрешно политическа употреба в зависимост от това кой е на власт“, каза още Йотова. Според нея е крайно време този мониторинг да се премахне. „Ако България има нарушения пред върховенството на закона, тя трябва да бъде изправена пред същата процедура, както сега е Полша“, заяви Йотова. Сподели:", "date": "2019.01.27", "title": "НОВА АТАКА: И Илияна Йотова влезе в риториката на Радев - скочи на правителството"}
{"url": "https://pik.bg/%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B2-%D1%85%D0%B0%D0%B3%D0%B0-%D1%81%D1%80%D1%83%D1%82%D0%B8-%D1%82%D1%80%D0%B8-%D1%81%D0%B3%D1%80%D0%B0%D0%B4%D0%B8-%D1%81%D0%BD%D0%B8%D0%BC%D0%BA%D0%B0-news815168.html", "text": "Експлозия причини срутване на три сгради в Хага, предаде ТАСС, като цитира Ер Те Ел нюз. Според местната пожарна първоначалната версия за причината за взрива е изтичане на газ. Под развалините може да се намират хора, като броят им не се уточнява. На мястото са пристигнали спешните служби, започнала е евакуация. Друго местно издание помести снимка и съобщение, според което е рухнала само фасадата на една сграда. Сподели:", "date": "2019.01.27", "title": "Експлозия в Хага срути три сгради (СНИМКА)"}
{"url": "https://pik.bg/%D0%BF%D1%83%D1%81%D0%BD%D0%B0%D1%85%D0%B0-%D1%82%D1%80%D0%B0%D1%84%D0%B8%D0%BA%D0%B0-%D0%BF%D1%80%D0%B5%D0%B7-%D0%BF%D1%80%D0%BE%D1%85%D0%BE%D0%B4%D0%B0-%D1%80%D0%BE%D0%B6%D0%B5%D0%BD-news815164.html", "text": "Напълно е възстановено движението през прохода Рожен, отпада ограничението за движение на тежкотоварни автомобили. Това съобщиха от пресцентъра на Агенция \"Пътна инфраструктура\", като същевременно призовават водачите да се движат с добре оборудвани за зимната пътна обстановка автомобили и с повишено внимание. Сподели:", "date": "2019.01.27", "title": "Пуснаха трафика през прохода Рожен"}
{"url": "https://pik.bg/%D0%B1%D0%B0%D1%80%D0%BE%D0%B2%D0%BA%D0%B0-%D0%BC%D0%B8%D1%80%D0%B0-%D0%B4%D0%BE%D0%B1%D1%80%D0%B5%D0%B2%D0%B0-%D1%84%D1%83%D1%87%D0%B8-%D1%81-%D0%B1%D0%BC%D0%B2-%D0%B7%D0%B0-100-%D0%B1%D0%BE%D0%BD%D0%B0-news815201.html", "text": "Мира Добрева се похвали, че вече движи из софийските улици с нов лъскав джип БМВ за около 100 000 лева. През уикенда блондинката поздрави приятелите си в социалната мрежа с „Добро утро” и кадър с червения звяр от Бавария. Не е тайна, че чаровната тв водеща е голям почитател на германския автомобилния гигант. „Вероятно е подарък от мъжа ѝ Жоро Тонев, за да му прости някоя изневяра или пък си го е купила сама с хонорара от „ВИП Брадър”. Първият вариант е по-вероятен, защото Мира е голяма спестовница, никога няма да даде 100 бона за кола”, коментираха от обкръжението на Мира . Златоградската амбиция работи в държавната телевизия срещу скромна заплата, но от много години се радва само на расови автомобили, които обикновено са подарък от Жоро Торнев, който обича да глези красивата си съпруга. Преди червения джип красавицата шофираше сребристо БМВ Х5 за около 50 бона. Трибуквеният звяр вече е продаден, а на неговото място в гаража се мъдри чисто нов „братовчед” за 100 бона. Колата не е поръчкова, но има всички нужни екстри, отговарящи на звездния статут на собственичката. Мира Добрева не работи за пари, а за слава, шушукат в коридорите на БНТ. Тя не зависи от заплатата си в държавната медия, но обича да показва скъпите си тоалети и чанти, пише столичен седмичник. Случайно или не, Мира взе точно 100 бона от участието си във „ВИП Брадър”. Преди да влезе в Къщата изкусителката твърдеше, че се е „продала” на сеирджийското шоу, защото имала банков кредит, който трябвало да изплати. Очакваше се тя да почне работа в Нова телевизия, но трансфера така и не се осъществи. Сподели:", "date": "2019.01.27", "title": "БАРОВКА: Мира Добрева фучи с БМВ за 100 бона"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D1%8E%D0%B1%D0%BE-%D0%BD%D0%B5%D0%B9%D0%BA%D0%BE%D0%B2-%D1%81%D0%B5-%D0%B7%D0%B0%D0%B4%D1%83%D1%88%D0%B8%D0%BB-%D0%B2-%D0%BB%D0%B5%D0%B3%D0%BB%D0%BE%D1%82%D0%BE---%D0%BA%D0%BE%D0%BC%D0%B8%D0%BA%D1%8A%D1%82-%D1%83%D0%B4%D0%B0%D1%80%D0%BD%D0%BE-%D1%81%D0%B2%D0%B0%D0%BB%D1%8F-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B8-%D1%81%D0%BD%D0%B8%D0%BC-news814844.html", "text": "Любо Нейков е предприел крути мерки в отслабването си и вече бил минус 15 килограма. Този път комикът бил нахъсан да не се отказва да влезе във форма, защото проблемите, които свръхтеглото му причинявало, вече застрашавали живота му. Освен хипертонията и високия холестерол Любо получавал и пристъпи на задух. Най-опасни били тези, които го спохождали нощем, докато спял, защото наднормените му килограми притискали дроба му, а това било фатално за притока на кислород в тялото. След като изпробва какви ли не режими и ползва услугите дори на топдиетолози от Франция, Нейков най-после намерил подходящата за него диета, която предизвика фурор в цял свят и вече има милиони последователи. Става дума за режима „Зоната“, за който шефът на „Комиците“ научил от колежката си Марта Вачкова. По време на снимките на „Откраднат живот“, на който Любо и Евтим Милошев са продуценти, Нейков забелязал положителната промяна във фигурата на Марта, както и факта, че тя никога не искала да хапва от кетъринга, който продуцентите подсигурявали за актьорите и снимачния екип. Тогава Любо и Вачкова се заговорили за отслабването ѝ и тя го светнала за „Зоната“. Под нейните препоръки и напътствия актьорът стартирал режима и само 3 месеца по-късно вече бил с 15 кила по-лек. Храната си обаче не приготвял сам, а му я доставяли от специална фирма. Покрай него да поръчва менюто си оттам започнала и съпругата му Гинка, която приготвяла хапване само за детето им, за да не може те двамата да се изкушават. Най-големият стимул на Любо била самата Марта, която пък успя да стопи 17 килограма без йо-йо ефект. Екранната сестра Жекова от „Откраднат живот“ признава, че се запалила по „Зоната“ от своя позната, която ѝ казала, че ще ѝ помогне не да е слаба, а да бъде здрава. Така дамата започнала да ѝ приготвя по 5 хранения дневно според изискванията на диетата, а резултатът не закъснял и към услугите ѝ проявили интерес мнозина актьори, журналисти и музиканти. Сред тях е и любимият на Марта Владо Пенев, който също се вдъхновил от нейните резултати. Той постигнал рекорден ефект – стопил 20 килограма, но съчетавал диетата и с тренировки. Сподели:", "date": "2019.01.27", "title": "ДРАМА В ПИК И \"РЕТРО\": Любо Нейков се задушил в леглото - комикът ударно сваля килограми (СНИМКА)"}
