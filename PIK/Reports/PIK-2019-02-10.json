{"url": "https://pik.bg/%D0%B1%D0%BE%D1%8F%D0%B4%D0%B8%D1%81%D0%B2%D0%B0%D1%82-%D0%B4%D1%83%D0%BF%D0%BA%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BB%D0%BE%D1%88%D0%B8%D1%82%D0%B5-%D0%BF%D1%8A%D1%82%D0%B8%D1%89%D0%B0-news818681.html", "text": "Десетки жители на Горна Оряховица днес боядисваха уличните дупки в града в знак на протест срещу лошото състояние на общинската пътна мрежа. Същевременно започна и събирането на подписка за колективна жалба в общината, с която гражданите настояват за спешен ремонт на най-разбитите участъци. Протестът е първият от поредицата инициативи, с които гражданите на Горна Оряховица настояват за ремонт на уличните дупки. „Целият град ще се вдигне, чупим си колите по пътищата“, „Критично състояние – целият град и не само пътят, тротоарите“, „Колите ни се разбиват, дупките са много“, „Пътищата са ужасни, трябва да караш все едно, че си на слалом“, бяха част от коментарите на демонстрантите. Протестиращите посочват, че автомобилите им са разбити, като щетите са от 20 до 600 лева. „Гуми, джанти накъсани, спици обърнати“, „Окачването разбито, как да нямаме щети“, „Вече ми се налага за втори път да правя ремонт на лекия си автомобил - ходова част“, казаха участници от протеста. Тази седмица от Община Горна Оряховица съобщиха, че от пролетта започва ремонт на 17 улици, които са в най-лошо състояние. Сподели:", "date": "2019.02.10", "title": "Боядисват дупки на протест срещу лошите пътища"}
{"url": "https://pik.bg/%D0%BF%D0%B0%D1%80%D0%B8%D0%B6-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BE%D1%82%D0%BA%D1%8A%D1%81%D0%BD%D0%B0%D1%82%D0%B0%D1%82%D0%B0-%D0%BE%D1%82-%D0%B1%D0%BE%D0%BC%D0%B1%D0%B0-%D0%BA%D0%B8%D1%82%D0%BA%D0%B0-%D0%BD%D0%B0-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82-news818692.html", "text": "Демонстрант, участвал в шествието на \"жълтите жилетки\" вчера в Париж, изгуби ръката си след опит да вдигне от земята граната за разпръскване на демонстранти близо до Националното събрание, предаде Франс прес. Китката му беше изтръгната вчера на 13-та събота от протестите на \"жълтите жилетки\" и той беше опериран по спешност. Министърът на вътрешните работи Кристоф Кастанер съобщи днес, че по случая се води разследване. Според очевидец пострадалият бил ударен по прасеца от граната за разпръскване на демонстранти, навел се и подложил ръка, за да не се взриви тя в крака му. Така се е стигнало до трагичния инцидент. Гранатите за разпръскване са на принципа на касетъчните гранати, но с гумени шрапнели. Кастанер обясни, че е имало нападение срещу входа на Националното събрание и жандармеристите били обградени от много враждебно настроена тълпа, така че използвали гранати за разпръскване на демонстранти. Един от протестиращите се опитал да вземе в ръка тази граната и тя избухнала, посочи министърът. Вчера по целия маршрут на шествието са били изпочупени почти всички банкомати, градски пейки, парапети и табели, уточни Кастанер, като допълни, че има опожарени автомобили, повечето от които - луксозни, а това е много характерно за крайната левица. АФП припомня, че съвсем близо до Айфеловата кула беше подпален автомобил Порше (Porsche) на френската система за определяне нивото на терористична заплаха Вижипират (Vigipirate). Според министъра един и същи човек е подпалвачът на двата автомобила, той е идентифициран и принадлежи към анархисткото движение. Вчера по време на демонстрацията в Париж са били задържани 45 души, от които 42-ма са оставени в ареста. Сподели:", "date": "2019.02.10", "title": "Париж разследва откъснатата от бомба китка на демонстрант"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BE%D1%86%D0%B5%D0%BB%D1%8F%D0%BB%D0%B0%D1%82%D0%B0-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D0%B4%D0%B8%D0%B2%D0%BD%D0%B0-%D0%BC%D0%BE%D0%B4%D0%B5%D0%BB%D0%BA%D0%B0-%D0%BA%D1%80%D0%B8%D1%81%D1%82%D0%B8%D0%BD-%D0%B8%D0%BB%D0%B8%D0%B5%D0%B2%D0%B0-%D0%BF%D0%BB%D0%B0%D1%87%D0%B5-%D0%B7%D0%B0-%D0%BF%D0%BE%D0%BC%D0%BE%D1%89---%D1%82%D1%8A%D1%80%D1%81%D1%8F%D1%82-%D1%81%D0%B5-2-news818186.html", "text": "Зов за помощ в социалните мрежи отправи моделката Кристин Илиева, която на 12 март миналата година бе във фаталната \"Тойота\" на приятелката си Дивна. На пътя Руси - София поппевицата изтърва управлението на автомобила при неправилно изпреварване и спътничката й бе измъкната измежду смачканите ламарини с помощта на пожарната с множество травми по тялото. От тогава насам Кристин Илиева се подложи на серия тежки операция в реномирана клиника в Истанбул, благодарение на които се изправи отново на крака. След катастрофата от крайниците на красавицата липсваха цели късове месо, на мястото на които бяха присаждани участъци от други части на тялото й. Мъките на младото момиче обаче продължават и Кристин е на още няколко операции до пълното си възстановяване. Естествено, за тях са нужни средства, засега около 220 хиляди лева. Приятели на Илиева подеха във \"Фейсбук\" кампания за набиране на сумата. Поредното предизвикателство пред Кристин я провокира да излее душата и болката си в трогателен пост в социалната мрежа. \"Пиша до всички вас, мои приятели и познати, хора с добри сърца! Отново имам нужда от вашата помощ и подкрепа. Мина почти година от този ужасен ден и възстановяването ми все още не е пълно. За жалост няма и да е другия месец или три. Ще трябва още да се боря, да ми помагате, защото без подкрепата на семейството и приятелите си и вие всички, аз нямаше да съм тук. Нямаше да мога да се радвам, да се наслаждавам на храната, да обичам, да мога да изляза с приятели, да отида на кин \"Честно, доста трудно сдържам сълзите си сега, докато пиша това. Като цяло открих, че всъщност съм доста емоционална, но пък с много силен дух и характер. Доста питат \"Как се справяш?!\", отговорът ми е, че в такъв момент нямаш избор, искаш да живееш, да дадеш всичко от себе си, за да живееш пълноценно!!! Да създадеш поколение и да научиш и своите деца да бъдат силни и смели\", разкрива плановете си за потомство Илиева. о и да се забавлявам\", обърна се към многобройните си фенове Кристин. \"Животът, явно че може да бъде коварен и несправедлив, много пъти съм се питала: \"Защо на мен?\" Или \"Защо е толкова сериозно?\", за да станеш и да се изправиш още по-силен! Силно вярвам, че и след всяка буря изгрява слънце, при мен е мъгливо с лека яснота. Ту така, ту онака, с две думи. Факт: Никога не съм обичала да искам помощ, да показвам, че не мига да се справя с нещо и сега го правя към вас! Защото вярвам, че има добри хора, вярвам че ще се възстановя напълно и ще имам пълноценен живот и вярвам че всичко добро се връща!!!  Всяка една помощ е добре дошла и оценена!!! Искам също да благодаря и на всички, които вече го направиха! БЛАГОДАРЯ!\", завършва моделката. Сподели:", "date": "2019.02.10", "title": "ДРАМА: Оцелялата в катастрофата с Дивна моделка Кристин Илиева плаче за помощ - търсят се 200 хил. лева за нови операции"}
{"url": "https://pik.bg/%D0%B8%D1%82%D0%B0%D0%BB%D0%B8%D1%8F-%D0%B5-%D1%80%D0%B5%D1%88%D0%B5%D0%BD%D0%B0-%D0%B4%D0%B0-%D0%BF%D0%BE%D1%81%D1%82%D0%B8%D0%B3%D0%BD%D0%B5-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-news818684.html", "text": "Вицепремиерът и министър на икономическото развитие, труда и социалната политика на Италия Луиджи ди Майо потвърди, че правителството възнамерява да преразгледа режима на санкции срещу Руската федерация. Това съобщи в неделя италианската държавна агенция ANSA, цитирана от TACC и \"Фокус\". \"Ние се борим и ще се борим срещу известните санкции срещу Русия, но не защото обичаме руснаците или американците, а защото поддържаме интересите на италианците. Ако има компании, които страдат от огромни загуби поради антируските санкции, естествено е да се преразгледат инструментите. но не и принципът \" , предава думите му агенцията. Въпросът за премахването на анти-руските санкции, наложени през 2014 г. след украинските събития и анексирането на Крим от Русия, многократно подновяван от ЕС, е в програмата на коалиционното правителство на партията “Лига“ и движението „Пет Звезди“, което Ди Майо представлява. За момента Рим е избрал формулировката, че „е необходимо време, за да се убедят партньорите в нецелесъобразността на санкциите като инструмент на натиск“. Премахването на антируските санкции първоначално беше свързано от ЕС с прилагането на минските споразумения, припомня ТАСС. Сподели:", "date": "2019.02.10", "title": "Италия е решена да постигне преразглеждане на санкциите срещу Русия"}
{"url": "https://pik.bg/%D0%B1%D0%B0%D1%80%D0%BE%D0%B2%D0%BA%D0%B0-%D0%B4%D0%B5%D1%81%D0%B8-%D1%81%D0%BB%D0%B0%D0%B2%D0%B0-%D0%B8%D0%B7%D0%BA%D0%B0%D1%80%D0%B0%D0%BB%D0%B0-700-%D0%B1%D0%BE%D0%BD%D0%B0-%D0%BE%D1%82-%D0%B1%D0%B0%D0%BD%D0%B8%D1%87%D0%B0%D1%80%D0%BD%D0%B8%D1%86%D0%B0-news818539.html", "text": "Над 700 бона от закуски си е докарала чалга фурията Деси Слава, предава столичен всекидневник. Наред с участията си по фолкклубове и дискотеки певицата намира време да развие и страничен бизнес. От няколко години прочутата с десетките си хитове фолкаджийка върти и търговия с храни. Чрез една от фирмите си Деси Слава е собственик на заведение за бърза закуска. Обектът на чалгаджийката е разположен на главната улица в Свиленград. Според регистрацията му в агенцията по храните предлага на изгладнелите клиенти банички, милинки, пици, лазаня, сладкиши и безалкохолни напитки. Баничарницата на певицата функционира от пролетта на 2012 г. Благодарение на стратегическата локация клиенти не липсват, обясняват хора от града. Добрите успехи са видими и от финансовия отчет. Според документа фирмата на певицата е натрупала близо половин милион лева печалба. Отделно от това баничарницата има да получава и почти 300 бона от клиенти за доставена продукция. Впечатляващите резултати от търговията с баници и боза карат певицата да се замисли и за разширяване на бизнеса, обясняват запознати. В резултат чалгаджийката регистрира клон на фирмата си и в София. Така в близко бъдеще може да се очаква появата на бърза закуска \"Деси Слава\" и в столицата. Фолкаджии припомнят, че производството на банички не е първият бизнес проект на певицата. Преди време Деси Слава заедно с Азис отвори дискотека в столичния квартал Студентски град. Заведението носеше името на един от най-големите й хитове \"Бели нощи“. Въпреки бляскавата реклама и модерното обзавеждане клубът не просъществува дълго. На камък удари и тв проектът на певицата. Малко след края на дискотеката чалгаджийката създаде собствена музикална телевизия с амбицията да конкурира култовия фолкканал \"Планета\". Мащабните планове на изпълнителката така и не се реализираха. След като каналът не успя да спечели сърцата на чалга феновете, певицата година след старта го продаде. Купувач бе пловдивският бизнесмен Костадин Хайков, който преди дни бе осъден за източване на ДДС. Сподели:", "date": "2019.02.10", "title": "БАРОВКА: Деси Слава изкарала 700 бона от баничарница"}
{"url": "https://pik.bg/%D1%81%D1%83%D0%BF%D0%B5%D1%80-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%B5%D1%82%D0%BE-%D0%B3%D0%B8-%D1%85%D1%80%D0%B0%D0%BD%D0%B8%D1%82%D0%B5-%D0%B1%D0%BE%D1%80%D0%B5%D1%89%D0%B8-%D1%81%D1%82%D1%80%D0%B5%D1%81-news817310.html", "text": "Напрегната и натоварена работа, проблеми в ежедневието, болести - всичко това и още много фактори водят до огромна доза стрес, с който ние трябва да се справяме всеки ден. Понякога успешно, друг път не. Знаете ли, че има храни, които помагат в борбата с това натоварване и при правилно хранене в съчетание с други разтоварващи за вас методи може да премахнете стреса или поне да го намалите в огромна степен. Той е вечният помощник в много ситуации. Най-популярната храна за справяне със стреса. Кара ни да се чувстваме по-добре. Това му свойство се дължи на фенилетиламина в него. Става въпрос за онова химическо вещество, което се освобождава в мозъка, когато се влюбваме. То активизира производството на ендорфини, които ни карат да изпитваме щастие. Най-ефективен при стрес е тъмният шоколад, защото понижава кръвното налягане и ни кара да се чувстваме по-спокойни. Банани Бананите са не само вкусни, но и много полезни плодове. Хубаво е да хапвате от тях всекидневно, защото са богати на калий, спомагат за балансирането на кръвната захар, намаляват неразположенията на предменструалния синдром при жените, благодарение на витамин В. Тези плодове подобряват настроението. Съдържат триптофан, което се изисква от организма за производството на серотонин (т.нар. „хормон на щастието“). Един банан съдържа около 27 мг магнезий. Този минерал отговаря за доброто настроение и здравословния сън. Тези вкусни плодчета са много богати на полезни вещества – в тях се съдържа голямо количество витамин С, както и ценни антиоксиданти. Точно тези вещества са най-необходими на организма по време на стрес. Тези ядки имат свойството да намаляват стреса. Богати са на витамин B2 (рибофлавин), витамин Е, магнезий и цинк. Витамините от група B и магнезият са основния компонент в производството на серотонин, който помага за регулиране на настроението и намалява стреса. Цинкът също е известен със свойството си да намалява негативния ефект на напрежението, докато витамин Е е антиоксидант и спомага за разграждането на свободните радикали – основни причинители на стреса и сърдечните удари. Все пак не трябва да изяждате големи количества бадеми, тъй като ядката е богата на мазнини. Мляко Млякото е още един антистресов продукт. То успокоява нервите и е допълнителен източник на енергия. Чаша топло мляко с мед преди лягане предизвиква чудеса и страхотно настроение на сутринта, защото сте се наспали. Не сте пробвали?! Какво чакате? Специалистите препоръчват също редовна консумация на портокали – било като плод, било като сок. Този плод е истинско находище на витамин С, който моментално навалява стресовото равнище. Риба Повечето риби са богати на толкова важния витамин B, и най-вече B6 и B12, които са едни от най-мощните лекове за намаляване на стреса. B12 е един от най-важните витамини в синтеза на „щастливия” мозъчен химикал серотонин. Недостигът на B12 може да доведе до депресия. Броколи Още една храна, богата на намаляващия стреса витамин B. Но в броколите има още една ценна съставка – фолиева киселина, която също е от семейството на витамини B. Фолиeвата киселина помага за намаляването на стреса, тревогата, паниката и дори депресията. Сподели:", "date": "2019.02.10", "title": "СУПЕР ПРОУЧВАНЕ: Ето ги храните борещи стрес"}
{"url": "https://pik.bg/%D0%BC%D0%B0%D0%B4%D1%80%D0%B8%D0%B4-%D0%B8%D0%B7%D0%BB%D0%B5%D0%B7%D0%B5-%D0%BD%D0%B0-%D0%B0%D0%BD%D1%82%D0%B8%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-news818675.html", "text": "Хиляди излязоха по централните улици на Мадрид на протест, организиран от опозиционните дясноцентристки и крайно десни партии, които се противопоставят на плана на испанското правителство, целящ да намали напрежението в Каталуния, като проведе преговори със сепаратистите, съобщава Би Би Си. Народната партия и „Гражданите“ свикаха протеста, след като премиерът Педро Санчес обяви, че организираа среща със сепаратистите. Двете партии определиха планираните разговори като „предателство и капитулация“ пред натиска на сепаратистите и призоваха за предсрочни избори. Също както десните, и управляващата Социалистическа партия се противопоставя на каталунската независимост. Крайнодесните групи, включително партията „Вокс“, също имат свои привърженици на протеста. Активистите им издигнаха банер с надпис „За обединена Испания. Избори сега!“ Каталунските сепаратисти си върнаха властта в Барселона през май, след като в продължение на седем месеца бяха под директното управление на Мадрид. Напрежението обаче е осезаемо, като мнозина каталунци негодуват срещу демонстрацията на сила от страна на централната власт миналата година, когато сепаратистките лидери бяха обвинени в противодържавна дейност. Санчес ръководи правителство на малцинството, което зависи от подкрепата на националистите – включително каталунците, за да остане на власт. Премиерът обаче категорично отхвърля нов референдум за независимост на Каталуния. Сподели:", "date": "2019.02.10", "title": "Мадрид излезе на антиправителствен протест за Каталуния"}
{"url": "https://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BB%D0%BE%D0%BA%D0%B0%D0%BB%D0%B8%D0%B7%D0%B8%D1%80%D0%B0%D1%85%D0%B0-%D0%BE%D0%B3%D0%BD%D0%B5%D0%BD%D0%B0%D1%82%D0%B0-%D1%81%D1%82%D0%B8%D1%85%D0%B8%D1%8F-%D0%B2%D1%8A%D0%B2-%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE-news818752.html", "text": "Не допускаме да има умишлен палеж. Всички служители са напуснали обекта, при възникване на пожара не е имало никой вътре. Това съобщи преди минути шефът на пловдивската пожарна комисар Георги Мангараков, който е на място в цеха край Войводиново. Припомняме, че малко след 18.00 часа днес в селото пламна фабрика за месо. ой потвърди, че пожарът е възникнал в работно помещение зад административната сграда. Това се е случило след работно време, тъй като днес за фирмата е бил работен ден. Поради факта, че конструкцията на обекта е от термопанели, пожарът бързо се разпространява по тях, обхваща целия завод, който е с площ от около 8 декара, предава трафикнюз.бг. Веднага е изключено напрежението от трафопоста, оттам се изключва и напрежението към пожарните помпи в завода. Така огнеборците, пристигнали на място, са били принудени чрез подвозване да водоснабдяват пожарните автомобили. Първите пристигнали на място автомобили са имали около 3 тона вода, но тя се е изчерпала бързо. В момента на мястото се намират 12 пожарни, като на помощ са се притекли огнеборци не само от Пловдив, но и от Карлово и Съединение. Имаме около 8 тона вода, ситуацията е овладяна. Няма обгазяване, няма токсични вещества. Нека гражданите бъдат спокойни, каза шефът на пожарната. Той е разговарял и с регионалната екоинспекция да изпратят подвижна лаборатория, за да замерят въздуха. Комисар Мангараков бе категоричен, че пожарът не е вследствие на избухнала газова бутилка. Отвън има бутилки с метан, които охлаждаме. Част от тях са демонтирани, така че няма опасност от взрив, посочи той. Ситуацията е напълно овладяна, пожарът е локализиран. Оставаме тук цяла нощ, няма нужда хората да се притесняват, допълни шефът на огнеборците. Тепърва ще се изясняват причините за пожара. Добрата новина е, че няма пострадали животни. Те са били в друго помещение, което не е засегнато от пламъците. Сподели:", "date": "2019.02.10", "title": "ДОБРА НОВИНА: Локализираха огнената стихия във Войводиново"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA-%D0%BA%D1%80%D1%8A%D1%88%D0%BA%D0%B0%D1%87%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D1%82%D0%B0%D0%BD%D0%B0%D1%82-%D0%BC%D0%BE%D0%BD%D0%BE%D0%B3%D0%B0%D0%BC%D0%BD%D0%B8-news818589.html", "text": "Зa пoлигaмиятa и мoнoгaмиятa пoлeмиĸaтa e oтĸoлeшнa. Гoдинaтa зaпoчнa c eднo нayчнo oтĸpитиe, ĸoeтo e нa път дa пpoмeни жeлaниeтo зa мнoгoбpoйни вpъзĸи. Cпeциaлиcти пo гeнeтиĸa ce нaтъĸнaxa нa нaбop oт 24 гeнa, c ĸoитo любoвчиитe мoгaт дa ce пpeвъpнaт във вepни пapтньopи дo живoт, пише  дело.бг. Учeнитe ca ĸaтeгopични, чe тoзи ДHK-пpoфил мoжe дa изигpae ĸлючoвa poля вpъзĸитe мeждy xopaтa дa бъдaт пpoдължитeлни и лишeни oт изнeвepи. Дocтa птици и живoтни, cpeд ĸoитo ca и aлбaтpocитe, ce cвъpзвaт в двoйĸи, зa дa oтглeдaт зaeднo cвoeтo пoĸoлeниe. Дpyги живoтинcĸи индивиди пъĸ ca в cъcтoяниe дa cмeнят няĸoлĸo пapтньopи в любoвтa caмo зa eдин paзвъдeн ceзoн. Зa дa ycтaнoвят зaщo ĸoнĸpeтни видoвe живoтни ca мoнoгaмни в любoвтa, a дpyги пpaĸтиĸyвaт бeзpaзбopния избop нa пapтньopи, cпeциaлиcти oт yнивepcитeтa нa Teĸcac нaпpaвиxa изcлeдвaнe нa aĸтивнитe гeни в мoзъцитe им. Билo ycтaнoвeнo, чe cpeд 10 видa живoтни, ĸoитo ca paздeлeни oт милиoни гoдини eвoлюция, пpи мoнoгaмнитe мъжĸи eĸзeмпляpи ce пoвтapя eдин и cъщи мoдeл oт 24 гeнa. Πpaĸтичecĸи, yчeнитe ca нa мнeниe, чe мoнoгaмиятa мoжe дa бъдe изĸлючитeлнo cлoжнo пoвeдeниe. Дaннитe oт пpoyчвaнeтo oбaчe ĸaтeгopичнo дoĸaзвaт, чe в нeгoвaтa ocнoвa cтoи eлeмeнтapeн мexaнизъм в мoзъĸa, ĸoйтo гo зaдeйcтвa. Гeнeтицитe ca paбoтили c пoйни птици, мишĸи, жaби, пoлeвĸи и pиби циxлиди. Teзи живи cъщecтвa нe ca имaли oбщ пpeдшecтвeниĸ нaд 450 млн. гoдини. Учeнитe ca ce впeчaтлили oт тoвa ĸaĸ в дъpвoтo нa живoтa им ce пoявявa пepиoдичнo eднaĸъв „ĸoмплeĸт c инcтpyмeнти“. „Зaпaзeни ca няĸoлĸo ĸoмплeĸтa гeни, ĸoитo ce пoлзвaт зa ĸoнĸpeтни нeщa. Taзи ĸoнфигypaция e xapaĸтepнa нe caмo пpи мexaнизмитe, ĸoитo ĸoнтpoлиpaт пpoцecи в opгaнизмa ĸaтo pacтeж нa ĸpaйници нaпpимep, нo e в ocнoвaтa нa пoвeдeния, ĸaтo aгpecиятa или птичитe пecни“ – oбяcни pъĸoвoдитeлят нa пpoyчвaнeтo д-p Peбeĸa Йънг. Сподели:", "date": "2019.02.10", "title": "Ето как кръшкачите могат да станат моногамни"}
{"url": "https://pik.bg/%D0%B7%D0%B0%D1%81%D1%8F%D0%BA%D0%BE%D1%85%D0%B0-%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D1%82%D0%BE%D0%BA-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news818622.html", "text": "Полицията във Врачанско е установила къща, снабдявана с незаконен ток в село Типченица, съобщиха от областната дирекция на МВР във Враца, цитирани от „Булнюз”. При проверка, извършена на 9 февруари (събота) в частен дом в село Типченица  служител на отдел „Нетехнически загуби“ към „ЧЕЗ Разпределение България“ АД  е засякъл неправомерно  присъединяване към  електроразпределителната мрежа  за ниско напрежение на селото. От проведеното разследване установено, че съпричастен към извършеното престъпление е 47-годишният  Л.Х.Х., местен жител. Нарушителят е  открит, разпитан и е признал за извършеното от него престъпление. Л.Х. все пак не е задържан заради здравословни причини. По  случая в РУ-Мездра е образувано досъдебно производство. Сподели:", "date": "2019.02.10", "title": "Засякоха крадец на ток във Врачанско"}
{"url": "https://pik.bg/%D0%BF%D1%8A%D1%80%D0%B2%D0%B0%D1%82%D0%B0-%D1%85%D1%83%D0%BC%D0%B0%D0%BD%D0%B8%D1%82%D0%B0%D1%80%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-news818678.html", "text": "Първата партида от хуманитарна помощ за Венецуела е доставена в колумбийския град Кукута, съобщи Държавният департамент на САЩ в \"Туитър\". В съобщението се казва, че помощта е достигнала Кукута и че работата с временно изпълняващия длъжността президент Хуан Гуайдо ще продължи, за да се достави хуманитарната помощ до венецуелския народ. Не се съобщава какво съдържа доставката. Кукута е на границата с Венецуела. За пристигането на първите контейнери с хуманитарни товари в пограничния град Кукута съобщи в четвъртък телевизия \"Виво плей\". На 23 януари венецуелският опозиционен лидер Хуан Гуайдо се самопровъзгласи за изпълняващ длъжността президент. САЩ го признаха за законен държавен глава още същия ден, последваха ги от редица други страни. Според Николас Мадуро случилото се е опит за държавен преврат. Зад него застанаха страни като Русия, Китай и Турция. По-голямата част от 28-те страни членки на ЕС официално признават Гуайдо за временен президент. Засега се ограничават само до призиви за нови избори, но без да признават Гуайдо за държавен глава. Въпросът за Венецуела доведе до разминаване в позициите на правителството и президента в България. Според Румен Радев страната ни трябва да се въздържи от подкрепа на предложената европейска позиция за страната. Съветът по сигурността при МС обяви подкрепата на държавата ни за Хуан Гуайдо като временен президент на Венецуела. Опозиционният депутат Карлос Папaрони пък написа в \"Туитър\", че режимът във Венецуела се е опитал да изнесе незаконно активи на държавната петролна компания в България. Започнала е проверка на случая в българското посолство в Бразилия, което отговаря за отношенията ни с Венецуела. Сподели:", "date": "2019.02.10", "title": "Първата хуманитарна помощ за Венецуела пристигна в Колумбия"}
{"url": "https://pik.bg/%D0%BE%D1%82%D0%BC%D0%B5%D0%BD%D0%B8%D1%85%D0%B0-%D0%B3%D1%80%D0%B8%D0%BF%D0%BD%D0%B0%D1%82%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D0%BE%D0%B1%D0%BB%D0%B0%D1%81%D1%82-%D0%BC%D0%BE%D0%BD%D1%82%D0%B0%D0%BD%D0%B0-news818605.html", "text": "Грипната епидемия в област Монтана е отменена, съобщава „Булнюз”. От Регионалната здравна инспекция в Монтана съобщиха, че се наблюдава понижение на заболяемостта от грип и ОРЗ за периода между 1 и 7 февруари на територията на област Монтана – 32 случая (заб. 80, 81 %000). Тези цифри се сравняват срещу 183 случая (заб. 462,12%000) за периода между 25 и 31 януари. С констатираното понижение и Заповед № РД-01-80/08.02.2019 г. на Директора на РЗИ – Монтана, се отменя обявената епидемична обстановка по отношение на грип и остри респираторни заболявания (ОРЗ) на територията на областта, считано от 9 февруари. Сподели:", "date": "2019.02.10", "title": "Отмениха грипната епидемия в област Монтана"}
{"url": "https://pik.bg/%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0-%D1%81-%D0%BB%D0%B5%D0%B2%D1%81%D0%BA%D0%B8---%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B7%D0%B0-%D1%81%D0%BC%D1%8A%D1%80%D1%84%D0%BE%D0%B2%D0%B5%D1%82%D0%B5-news818646.html", "text": "Ръководството на Локомотив (Пловдив) отново има проблеми с картотекирането на новите попълнения, какъвто беше случаят и през лятото, пише \"Меридиан мач\". При \"смърфовете\" пристигнаха двама нови - Един Бахтич и Никола Марич, а те може да пропуснат първата среща на отбора от новия полусезон в Първа лига, когато пловдивчани гостуват на Левски на \"Герена\". Въпреки това, от клуба са оптимисти, че всичко ще бъде наред, но все пак са зависими от клубовете на двамата. Очаква се те да подпишат официално с Локомотив след прибирането на отбора в България, когато ще бъдат изискани и жълтите им карти. Сподели:", "date": "2019.02.10", "title": "Преди мача с Левски - проблеми за \"смърфовете\""}
{"url": "https://pik.bg/%D0%BE%D1%82-%D0%BE%D0%BB%D0%B4-%D1%82%D1%80%D0%B0%D1%84%D0%BE%D1%80%D0%B4-%D0%B1%D0%BB%D0%B8%D0%B7%D0%BE-%D0%B4%D0%BE-%D0%BC%D0%BE%D1%89%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-news818656.html", "text": "Манчестър Юнайтед ще удвои усилията си, за да привлече английския национал Хари Магуайър през лятото. Бранителят на Лестър е горещо желан на \"Олд Трафорд\" като впечатлен от изявите му е и временният мениджър на Ман Юнайтед Оле Гунар Солскяер. През 2018-а снажният бранител на няколко пъти беше пред трансфер при \"червените дяволи\", но до такъв така и не се стигаше. Сега ситуацията е малко по-различна, тъй като Магуайър вече се чувства готов за още по-голямо предизвикателство и отбор, можещ да му осигури регулярно участие в европейските клубни турнири, твърди \"The Mail on Sunday\". Към момента пазарната цена на защитника е 45 млн. евро, като тя едва ли ще представлява трудност за Юнайтед, акцентира \"Топспорт\". Сподели:", "date": "2019.02.10", "title": "От \"Олд Трафорд\" близо до мощен трансферен удар?"}
{"url": "https://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-9000-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%BF%D0%BE%D1%81%D0%B5%D1%82%D0%B8%D1%85%D0%B0-%D0%BD%D0%B0%D1%80%D0%BE%D0%B4%D0%BD%D0%BE%D1%82%D0%BE-%D1%81%D1%8A%D0%B1%D1%80%D0%B0%D0%BD%D0%B8%D0%B5-news818698.html", "text": "Повече от 9000 граждани посетиха Народното събрание в Деня на отворени врати на институцията. По повод 140-ата годишнина от първото заседание на Учредителното събрание на 10 февруари 2019 г. в парламента бяха показани оригиналите на Търновската конституция и на Сребърната конституция, както и тематична експозиция за дейността на Учредителното събрание. Най-голям интерес сред посетителите предизвика възможността да заемат председателското място в пленарната зала и да ударят парламентарния звънец. Много от гостите разговаряха и се снимаха с председателя на Народното събрание Цвета Караянчева и с народни представители. Между 10 и 15 минути изчакваха желаещите да влязат в сградата на Народното събрание. Повече време беше необходимо да отделят, за да оглавят днешното „пленарно заседание“ или да заемат местата на членовете на Министерския съвет в пленарна зала. Голям интерес гражданите проявиха и към показаните оригинали на Търновската и Сребърната конституция, масата, която Петко Славейков донася от дома си, за да бъде подписана на нея Търновската конституция, както и негови лични вещи. Децата са нашето бъдеще и се радвам да видя днес толкова много млади хора в Народното събрание, коментира председателят на парламента Цвета Караянчева. Смятам, че големият интерес към инициативата Ден на отворени врати и от младите, а и от по-възрастните българи показва отношение към историята, към Конституцията, към парламентаризма в България, добави тя. В Народното събрание гражданите можеха да разгледат и пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове. Денят на отворени врати на Народното събрание е част от инициативите, с които през 2019 г. ще бъде отбелязана 140-ата годишнина от Учредителното събрание и приемането на Търновската конституция. Сподели:", "date": "2019.02.10", "title": "Повече от 9000 граждани посетиха Народното събрание"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0%D1%82%D0%B0-%D0%BA%D1%8A%D0%BC-%D1%83%D0%B9%D0%B3%D1%83%D1%80%D0%B8%D1%82%D0%B5-%D0%BA%D0%B0%D1%82%D0%BE-%E2%80%9C%D1%81%D1%80%D0%B0%D0%BC-%D0%B7%D0%B0-%D1%87%D0%BE%D0%B2%D0%B5%D1%87%D0%B5%D1%81%D1%82%D0%B2%D0%BE%D1%82%D0%BE%E2%80%9C-news818593.html", "text": "Турция призова за затваряне на лагерите в китайската автономна провинция Синдзян, където са държани над 1 млн. души от мюслманското етническо малцинство уйгури, предадоха „Би Би Си” и БТА, цитирани от БНР. Южната ни съседка определя случващото се там като \"срам за човечеството\", а конкретен повод е смъртта на музиканта Абдурехим Хеит. Говорителят на турската дипломация Хами Аксой заяви, че уйгурите са обект на мъчения и политическо промиване на мозъци и призова генералният секретар на ООН Антониу Гутериш да предприеме ефективни мерки срещу случващото се. Китай нарича тези институции в Синдзян \"центрове за обучение\", целящи да предотвратят ислямистка радикализация. Хеит беше международно познат майстор на инструмента дутар. Предполага се, че той е бил задържан заради изпълнение на песен, в която призовава младите да почитат \"мъчениците\", загинали в миналото. Сподели:", "date": "2019.02.10", "title": "Турция определи китайската политиката към уйгурите като “срам за човечеството“"}
{"url": "https://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BE%D0%B3%D0%BD%D0%B5%D0%BD-%D0%B0%D0%B4-%D0%B2%D1%8A%D0%B2-%D0%B2%D0%BE%D0%B9%D0%B2%D0%BE%D0%B4%D0%B8%D0%BD%D0%BE%D0%B2%D0%BE---%D0%BF%D0%BB%D0%B0%D0%BC%D0%BD%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D0%BC%D0%B5%D1%81%D0%BE-%D1%81%D0%BD%D0%B8%D0%BC%D0%BA%D0%B8-news818734.html", "text": "Голям пожар избухна във фабрика за месо в пловдивското село Войводиново, съобщава Би Ти Ви. Заводът се намира в началото на селото. 14 пожарни са на мястото на инцидента. Сигналът за пожара е подаден в 18.30 часа. По първоначални данни базата е на площ от около 10 декара. Пожарът е възникнал в склад за пакетаж. На мястото са изпратени 14 екипа на пожарната. Има и екип за замерване честото на въздуха. Няма пострадали хора, въпреки това на място е изпратена линейка. Сподели:", "date": "2019.02.10", "title": "ОТ ПОСЛЕДНИТЕ МИНУТИ: Огнен ад във Войводиново - пламна фабрика за месо (СНИМКИ)"}
{"url": "https://pik.bg/%D1%81%D0%B5%D0%BC%D0%B5%D0%B9%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%BD%D1%83%D0%BA%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D1%87%D0%BA%D0%BE-%D1%81%D0%BA%D0%BE%D1%80%D1%87%D0%B5%D0%B2-%D0%BD%D0%B0-%D0%BA%D0%BE%D1%81%D1%8A%D0%BC-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-news816874.html", "text": "Внукът на легендарния тв водещ Величко Скорчев, който почина преди по-малко месец, бил в болница по същото време, в което и дядо му се борел за живот, пише \"Ретро\". Велико, който е кръстен на доайена на българската тв журналистика, претърпял животоспасяваща операция в „Пирогов“. За драматичния момент сподели неговата майка Лора Скорчева, която го следвала неотлъчно из отделенията на болницата и му давала кураж непосредствено преди и след интервенцията. Оказва се, че операцията е една от най-сложните извършвани изобщо у нас, защото оперативното поле бил гръбнакът на Велико. До нея се стигнало след множество прегледи и консултации със светила в медицината, които открили, че частица от гръбначния му стълб затискала нерв на крака, което му отключило серия проблеми. За да се добере до най-добрите хирурзи в областта, майка му Лора задействала всичките си връзки. Интервенцията минала успешно и внукът на Скорчев се оказал медицински феномен, защото се изправил на крака неочаквано бързо. Пълното му възстановяване обаче щяло да отнеме по-дълъг период от време, в който трябвало да бъде много внимателен и да се пази, за да не се получат аномалии, както и да посещава редовно рехабилитатори, които да следят състоянието му. Дядо му също тежко преживял здравословните неволи на момчето, но дочакал да го изпишат от „Пирогов“ жив, здрав и на крака и да се видят на четири очи, когато, сякаш предчувствайки края си, му дал своите завети. Легендата на БНТ, наричан от поколения телевизионери „бащата на сутрешните блокове“, почина на 81-годишна възраст, а кончината му натъжи цялата гилдия. Сподели:", "date": "2019.02.10", "title": "СЕМЕЙНА ТРАГЕДИЯ: Внукът на Величко Скорчев на косъм от смъртта"}
{"url": "https://pik.bg/%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D1%81%D0%BF%D0%BB%D0%B8%D1%82-%D0%B0%D1%80%D0%B5%D1%81%D1%82%D1%83%D0%B2%D0%B0-%D1%82%D1%80%D0%B8%D0%BC%D0%B0-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%BD%D0%B0%D0%B4-%D1%81%D1%80%D1%8A%D0%B1%D1%81%D0%BA%D0%B8-%D0%B2%D0%B0%D1%82%D0%B5%D1%80%D0%BF%D0%BE%D0%BB%D0%B8%D1%81%D1%82%D0%B8-news818642.html", "text": "Полицията в Сплит е арестувала трима души тази сутрин, които се свързват с нападение срещу ватерполисти на сръбския клуб „Цървена звезда“, съобщава македонският информационен портал A1 On, цитиран от „Фокус” У един от арестуваните е открит спортен екип на сръбския отбор, а още едно лице се издирва, съобщават от полицията. Четирима ватерполисти на \"Цървена звезда\" бяха нападнати в събота следобед, докато са седели в кафене. Трима от тях са избягали, а четвъртият е скочил в морето. Играчите на сръбския отбор по водна топка трябваше да играят мач срещу отбора на „Сейлър“ (Сплит), но поради инцидента мачът е бил отложен. Част от хърватската общественост решително осъди вчерашната атака, определяйки я като недопустима хулиганска проява. Хърватският съюз по водна топка е заявил, че \"всеки акт на насилие срещу когото и да е било е неприемлив\". Сподели:", "date": "2019.02.10", "title": "Полицията в Сплит арестува трима за нападение над сръбски ватерполисти"}
{"url": "https://pik.bg/%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-%D0%B3%D0%BE%D1%82%D0%B2%D1%8F%D1%82-%D0%BF%D0%BB%D0%B0%D0%BD-%D0%B4-%D1%81%D1%80%D0%B5%D1%89%D1%83-%D1%8E%D0%BD%D0%B0%D0%B9%D1%82%D0%B5%D0%B4-news818680.html", "text": "Единсон Кавани остава под въпрос за двубоя на Пари Сен Жермен от Шампионската лига срещу Манчестър Юнайтед през следващата седмица. Нападателят на френския действащ шампион се контузи в бедрото при победата с 1:0 у дома срещу Бордо в мач от Лига 1. Уругвайският национал беше заменен принудително преди почивката. Кавани се разписа от дузпа в полза на столичани срещу \"жирондинците\". Пари Сен Жермен не може да разчита на контузения Неймар за първия си мач срещу Юнайтед, който ще се играе на \"Олд Трафорд\" във вторник. \"Честно, не знам дали Кавани ще играе. Да, наистина е нещо, заради което може да се тревожим. Нямаме друг Еди, нямаме и друг Неймар\", заяви старши треньорът на парижани Томас Тухел. Италианският халф Марко Верати също има контузия и е под въпрос за двубоя на французите с Ман Юнайтед, акцентира \"Гол\". \"Имаме много резервни планове. Без Неймар, без Марко и може би без Еди. Имаме и план \"Д\". При липсата на толкова важни футболисти предизвикателството става още по-трудно и по-голямо\", добави Тухел. Сподели:", "date": "2019.02.10", "title": "\"Принцовете\" готвят план \"Д\" срещу Юнайтед"}
{"url": "https://pik.bg/%D0%BE%D1%89%D0%B5-%D0%B5%D0%B4%D0%B8%D0%BD-%D0%B2%D0%B8%D1%81%D1%88-%D0%B2%D0%BE%D0%B5%D0%BD%D0%B5%D0%BD-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%BF%D1%80%D0%B8%D0%B7%D0%BD%D0%B0-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D0%B7%D0%B0-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B3%D0%BB%D0%B0%D0%B2%D0%B0-news818591.html", "text": "Още един висш военен във Венецуела - полковник Рубен Алберто Пас Хименес, призна лидера на опозицията на Венецуела Хуан Гуайдо за държавен глава на страната, предава AFP, цитирани от „Фокус”. Той също така призова венецуелските власти да дoпуснат хуманитарната помощ от специалния държавен център за разпространението й в колумбийския граничен град Кукута. По-рано лидерът на опозицията бе признат за държавен глава от ръководителя на отдела за стратегическо планиране на Генералното командване на Венецуелските военновъздушни сили, генерал Франсиско Естебан Джейнс Родригес.  Във военновъздушните сили той бе наречен предател, а президентът Никола Мадуро, след посещение във военновъздушната база „Либертадор” обяви, че военновъздушните сили са лоялни към сегашното ръководство на републиката. Капитанът от Венецуелските военновъздушни сили Карлос Васкес Гонзалес и полковник Хосе Луис Силва, военен аташе във венецуелското посолство в САЩ, също се изказаха в подкрепа на Гуайдо. Сподели:", "date": "2019.02.10", "title": "Още един висш военен във Венецуела призна Хуан Гуайдо за държавен глава"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%BB%D0%B8%D0%BD-%D0%B9%D0%BE%D0%B2%D1%87%D0%B5%D0%B2-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B2%D1%80%D1%8A%D0%B7%D0%BA%D0%B0%D1%82%D0%B0-%D1%81%D0%BA%D1%80%D0%B8%D0%BF%D0%B0%D0%BB-%D0%B3%D0%B5%D0%B1%D1%80%D0%B5%D0%B2-%D0%BF%D1%83%D1%82%D0%B8%D0%BD-news818721.html", "text": "Журналистическото разследване е много сериозно и имаме конкретни факти, които са проверими. Към момента можем да твърдим, че има операция на руското разузнаване и че тя съвпада по време и място с отравянето на Сергей Скрипал. Това каза в предаването \"120 минути\" по БТВ бившият председател на ДАНС Цветлин Йовчев по повод информацията на британския сайт за разследвания Белингкет, че агент на Главното разузнавателно управление на руската армия е свързан с опита за убийство през април 2015 г. на оръжейния търговец Емилиян Гебрев. По думите му прокуратурата трябва да проведе разследване и ако информацията се потъврди, със случая да се заемат службите ни за сигурност. Според Йовчев говорителят на Кремъл Дмитрий Песков е допуснал грешка при реакцията си на публикацията. Не повече от един час отнема да се провери информацията за Федотов (агента на ГРУ, споменат в журналистическото разследване) - бел.ред. Това ме навежда на мисълта, че можем да се съгласим с твърденията на сайта, заяви бившият шеф на ДАНС. Ако приемем, че имаме участие на служители от руското военно разузнаване, нещо буди сериозно недоумение, защото това е една зле планирана, нискобюджетна и непрофесионално, нескопосано изпълнена операция. Ако в случая със Скрипал може лесно да намерим мотив, в случая с Гербев засега няма такъв. Предстои много сериозна работа по изнясяване на фактите и всички обстоятелства по този случай. Нещата са подобни на случая с атентата на летище Бургас, където беше необходимо много време, за да се изяснят обстоятелствата, коментира Йовчев. Ако се потвърди това нещо, говорим за някаква частна поръчка, което е много опасно само по себе си. Това означава, че Владимир Путин няма контрол върху системата за сигурност и въобще върху системата за управление на държавата. Ако имаме липса на контрол в Русия, това е предпоставка за вътрешна криза, заяви още Цветлин Йовчев. Сподели:", "date": "2019.02.10", "title": "ГОРЕЩА ТЕМА: Цветлин Йовчев потвърди връзката Скрипал-Гебрев-Путин"}
{"url": "https://pik.bg/%D1%81%D1%8A%D0%BD%D0%B8%D1%89%D0%B0%D1%82%D0%B0-%D0%BD%D0%BE%D1%89%D0%B5%D1%81-%D1%89%D0%B5-%D0%B1%D1%8A%D0%B4%D0%B0%D1%82-%D0%BF%D1%80%D0%BE%D1%80%D0%BE%D1%87%D0%B5%D1%81%D0%BA%D0%B8-news818565.html", "text": "Емоционално напрежение и импулсивност. Действията са по-резки и импулсивни. Липсва търпение. Важните въпроси, които изискват търпение и внимание е по-добре да бъдат отложени. Трудно се постига концентрация и добри резултати. Не се претоварвайте физически през този период. Бъдете внимателни, пазете се от наранявания. Често се появяват главоболия и се активират мигрените, тъй като са свързани с импулсивната енергия на Овена. Не се препоръчват хирургически операции на главата, мозъка, очите, зъбите. Денят е сложен. Днес става енергийно преструктуриране на тялото. Силата на думите през този лунен ден нараства много и има особено голямо значение. Цялата природа, целият свят сега са много отзивчиви на всяка дума, дори случайно произнесена. Бъдете внимателни: всичко, което казвате, ще бъде реализирано в материалния свят. Това, което силно желаете на някой или на себе си - всичко ще се сбъдне. Особено опасно е да лъжете в този ден. Много скоро може да се превърне в истина. Но в този ден всички добри желания ще се сбъднат. Много е хубаво да се молите - молитвата ще бъде чута бързо. Човек трябва да се научи да говори правилно и да се освободи от думите - паразити. Старите проблеми се нуждаят от нови решения, но едва ли ще бъдат решени сега. Подходящо е да се прекара времето на спокойствие, у дома, в размисъл. Може да ви провокират, но внимавайте и не произнасяйте лоши и неприлични думи. Като цяло е по-добре да говорите по-малко. Избягвайте да изричате проклятия по адрес на някой човек. Сега те са действащи и бързо се сбъдват. Неудачните фрази носещи негативен заряд могат да се обърнат срещу вас и да донесат не малко неприятности. Вие вече ще сте забравили какво сте казали, но неправилно изречените думи ще повлияят по най-неприятен начин на живота ви. Не трябва да ставате съпричастни към разрушението – да късате, чупите, режете. Не е добре да се яде пилешко месо, яйца. Може да се проведе гладуване. Възникнали заболявания в този ден лесно се излекуват. Тялото не трябва да се преохлажда, тъй като е голяма вероятността да се прихване простуда. Уязвими са белите дробове, гърлото, гласовите връзки. Многословието и ругатните сега водят към заболяване на гърлото, кашлица, охрипкавяване на гласа. Добре е да почиствате тялото, особено белите дробове и гърлото. Подходящи са разни инхалации, отхрачващи отвари, парна баня. по възможност трябва да бъде бавен, с продължителна любовна прелюдия, с изобилие от нежни думи, комплименти, различни любовни игри. Добре е по време на секса да използвате музика. Сега тя засилва очароващото въздействие. В отношенията си е позволено да говорите само за любов. В никакъв случай не допускайте да се стигне до конфликт и да изричате гневни думи. е благоприятно. Косите подстригани в този ден улавят вълните на енерго-информационното поле в по-широк диапазон. Това засилва интуицията, води до неочаквани прозрения. Ще можете да вземате правилни решения. са пророчески и се сбъдват в кратки срокове. Най-голямо внимание трябва да се обърне на думите, които чувате в сънищата - в тях се крие предупреждение, адресирано до вас. Всеки, който може правилно да тълкува смисъла на думите чути в съня, ще открие много полезни неща. се  отваря небесната врата и Висшите сили говорят с нас чрез знаци. В този слънчев ден се намираме под контрола на Небето. Цялото внимание на всички Небесни сили е насочено към нас и нашите мисли, действия. Избягвайте да вършите лоши постъпки, да желаете зло на някого, да лъжете, да крадете. Молете се за близките си, за себе си, молитвите ви ще бъдат чути. На този ден е необходимо да раздавате това, за което няма да ви е жал, което ви е излишно. В шкафа сте натрупали всякакви излишни неща, раздайте ги на по-бедните хора. Ден също на размяната, която трябва да е еквивалентна, равностойна. Благоприятно е за пътуване, за нови запознанства, за контакти, за гостоприемство, подаръци. Луната е в знак Овен до 03:30 ч на 11 февруари. Продължава 6 лунен ден от 09:54ч на 9 февруари до 10:20ч на 10 февруари. Доминиращ 7 лунен ден от 10:20ч на 10 февруари до 10:46ч на 11 февруари. Секса Подстригването Сънищата Днес в 27 слънчев ден Сподели:", "date": "2019.02.10", "title": "Сънищата нощес ще бъдат пророчески"}
{"url": "https://pik.bg/%D0%BD%D0%B0%D0%B3%D0%BB%D0%BE%D1%81%D1%82-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D1%81%D0%BA%D1%83%D0%BB%D0%BF%D1%82%D1%83%D1%80%D0%B8-%D0%BD%D0%B0-%D1%81%D1%82%D0%B0%D0%B2%D1%80%D0%B8-%D0%BA%D0%B0%D0%BB%D0%B8%D0%BD%D0%BE%D0%B2-%D1%81%D0%BD%D0%B8%D0%BC%D0%BA%D0%B8-news818739.html", "text": "Произведения на изкуството са били задигнати от ателие на Ставри Калинов. Плячкосани са скулптури, метални заготовки и няколко машини. Калинов разбрал за обира днес, когато за първи път от десетина дни отишъл до ателието си в Кремиковци, съобщава btv. Художникът разказа, че вътре е имало много ценни картини, които не са били докоснати. Липсват само металните скулптури. Според Калинов крадците най-вероятно целят да продадат месинговите фигури за скрап. Неофициално от МВР потвърдиха за случая.  За кражбата на творбите са предупредени и галериите. „Там ми е животът… 25 години и го унищожиха, и много неща са счупили, но все пак са откраднали само метал, само метала, но той е много”, обясни Ставри Калинов. Сподели:", "date": "2019.02.10", "title": "НАГЛОСТ: Задигнаха скулптури на Ставри Калинов (СНИМКИ)"}
{"url": "https://pik.bg/%D0%B1%D1%80%D0%B0%D0%B4-%D0%BF%D0%B8%D1%82-%D0%BF%D0%BE%D1%87%D0%B5%D1%82%D0%B5-50-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D1%81%D1%8A%D0%BF%D1%80%D1%83%D0%B3%D0%B0-news818649.html", "text": "Актьорът, който се раздели със звездата от \"Приятели\" през 2005 г. след 5-годишен брак, влезе сам в х-л \"Сънсет тауър\". На партито беше и Гуинет Полтроу - друга бивша приятелка на Брад Пит, както и Джон Мейър, с когото Анистън имаше връзка. Неговата бивша приятелка Кейти Пери пък пристигна на мотор със сегашния си партньор Орландо Блум. Говореше се, че Дженифър Анистън и Брад Пит отново са се сближили, след като той се раздели с Анджелина Джоли през 2016 г. Техен близък обаче каза, че не се виждат редовно, а само от време на време си изпращат поздрави. Дженифър Анистън миналата година се раздели с Джъстин Теру след двегодишен брак. Тя каза неотдавна, че за нея връзките й с Брад Пит и с Джъстин Теру са били успешни. \"Браковете ми бяха успешни, по мое лично мнение. Когато приключиха, това беше избор, направен, защото сме предпочели да бъдем щастливи, а понякога щастието не може да съществува в старата конфигурация\" -каза Анистън. Брад Пит отиде на партито за 50-ия рожден ден на бившата си съпруга Дженифър Анистън в Лос Анджелис, съобщи Контактмюзик. Сподели:", "date": "2019.02.10", "title": "Брад Пит почете 50-годишнината на бившата си съпруга"}
{"url": "https://pik.bg/%D0%B3%D0%B5%D0%BE%D1%80%D0%B3%D0%B8-%D0%B4%D0%B5%D0%BD%D0%B5%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BE%D1%82%D0%BD%D0%BE%D1%81%D0%BD%D0%BE-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news818634.html", "text": "Легендата на ЦСКА Георги Денев е категоричен, че само бъдещето ще покаже дали смяната на Нестор ел Маестро с Любослав Пенев е била за добро. \"Бъдещето ще покаже дали смяната на Нестор ел Маестро с Любо Пенев е за добро. В момента ЦСКА е втори в класирането и определено има шанс за титлата. Всичко зависи от отбора, защото тези шест точки от Лудогорец са и много, и малко. На \"Армията\" става каквото каже Гриша Ганчев. Щом го махат Ел Маестро, значи не се е справил. Той е млад човек с перспектива. В България на чужденците се гледа по-особено. Аз съм играл в Гърция и Кипър и там е различно. Ще видим какво ще стане с него. Но за да успее един чужденец у нас, той трябва да е два пъти по-добър от местните. За Любо Пенев имам добро мнение като треньор. Само хубави неща мога да кажа. Където и да е бил - в Литекс, ЦСКА или националния, все се е справял. Всяка една продажба на който и да било футболист е рискова. Десподов играеше много добре в ЦСКА, но щом са го продали и са му взели отлични пари, значи всичко е наред. Най-важното в днешно време е да печели клубът. Да, спортно-технически липсата на Кирил ще се отрази, но дано се намери бързо негов заместник. Разбрах, че Станислав Манолев са го освободили. Там има нещо, но не съм в кухнята и не мога да коментирам\", заяви Денев пред \"Меридиан мач\". Сподели:", "date": "2019.02.10", "title": "Георги Денев с горещ коментар относно \"червените\""}
{"url": "https://pik.bg/%D0%BD%D1%84%D1%81%D0%B1-%D0%B2-%D0%B1%D1%83%D1%80%D0%B3%D0%B0%D1%81-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0-%D0%B2%D0%BE%D0%B4%D0%B0%D1%87-%D0%BD%D0%B0-%D0%B5%D0%B2%D1%80%D0%BE%D0%BB%D0%B8%D1%81%D1%82%D0%B0%D1%82%D0%B0-news818628.html", "text": "Бургаската структура на НФСБ предложи Валери Симеонов за водач на листата за предстоящите европейски избори, съобщава БНР. Пет са причините да бъде номиниран именно той, обясни депутатът Християн Митев. Сред тях са последователната политика за защита на националната сигурност и интересите на страната, активната дейност за подпомагане на българския бизнес, както и водената политика в интерес на възрастните хора. Сподели:", "date": "2019.02.10", "title": "НФСБ в Бургас предложи Валери Симеонов за водач на евролистата"}
{"url": "https://pik.bg/%D1%83%D0%B4%D0%B0%D1%80-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BD%D0%B0%D0%B4-22-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B5%D0%BD-%D1%82%D1%8E%D1%82%D1%8E%D0%BD-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news818590.html", "text": "Органите на реда са задържали четири чувала с 22,6 килограма контрабанден тютюн при проверка в козлодуйското село Бутан, съобщава „Конкурент”. Според информацията, стоката била намерена складирана в различни тайници в района на кооперативния пазар в Бутан. Собственикът на контрабандния тютюн не е установен, а намереното количество е иззето. Сподели:", "date": "2019.02.10", "title": "Удар: Задържаха над 22 килограма контрабанден тютюн във Врачанско"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-53-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D1%8E%D0%B6%D0%B5%D0%BD-%D0%B8%D1%80%D0%B0%D0%BD-news818645.html", "text": "Регистрирано е земетресение с магнитуд 5.3 по скалата на Рихтер в Южен Иран, сочи справка на интернет страницата на Европейския средиземноморски сеизмологичен институт, цитиран от „Фокус”. Според информацията, трусът е станал в 14:24 часа местно време (б.р. 12:54 българско време) на 63 километра западно от град Бандар Абас на брега на Персийския залив и на 206 километра северно от Дубай. Трусът е усетен силно, както в Иран така и в Обединените арабски емирства. Няма информация за пострадали хора и нанесени материални щети. Не е обявена опасност от образуване на цунами. Сподели:", "date": "2019.02.10", "title": "Земетресение с магнитуд 5.3 по Рихтер бе регистрирано в Южен Иран"}
{"url": "https://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D1%85%D0%B8%D0%BB%D1%8F%D0%B4%D0%B8-%D1%85%D0%BE%D1%80%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D0%B7%D0%B0-%D0%B4%D0%B5%D1%81%D0%B5%D1%82%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D1%81%D1%80%D0%B5%D1%89%D1%83-%D1%81%D1%80%D1%8A%D0%B1%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%B2%D1%83%D1%87%D0%B8%D1%87-news818630.html", "text": "Демонстрациите се провеждат под мотото #1от5милиона, измислено в края на миналата година, след като Вучич каза, че няма да се поддаде на исканията на демонстрантите \"ако ще и да сте 5 милиона\". Протестната искра бе разпалена от нападение срещу опозиционния политик Борко Стефанович през ноември. Всяка събота от 8 декември насам се състои шествие в Белград, в което участват 15-20 хиляди души. Списъкът с исканията на протестиращите е неясен, но основното настояване е за честни избори и спиране на натиска на Вучич и неговата партия върху медиите. Протести имаше още в Нови Сад, Ниш, Крагуевац, Суботица и други градове. Десетки хиляди хора излязоха вчера за десета поредна седмица на шествие в Белград и други сръбски градове, за да протестират срещу президента Александър Вучич, съобщи ДПА. Сподели:", "date": "2019.02.10", "title": "Десетки хиляди хора протестираха за десета поредна седмица срещу сръбския президент Вучич"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%B1%D1%83%D0%B4%D0%B0%D0%BF%D0%B5%D1%89%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D1%80%D0%B5%D1%87%D1%82%D0%B0-%D0%BD%D0%B0-%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D1%86%D0%B8%D1%8F%D1%82%D0%B0-news818561.html", "text": "Няколко демонстрации се очакват в центъра на Будапеща, докато унгарският премиер Виктор Орбан изнася годишната си реч за състоянието на нацията, съобщи АФП, цитирана от БНР. По официални данни протестите трябва да продължат поне до 20:00 часа днес. Активните протести срещу управлението на Орбан продължават вече няколко месеца. Част от тях са заради авторитарния стил на управление на премиера, който, според недоволните, поставя в зависимост съдебната система. Други протестират срещу т.нар. \"закон за робството\". Влезлите в сила поправки в трудовия кодекс на страната позволяват на работодателите да изискват между 250 и 400 извънредни часа труд годишно от служителите си, а заплащането за допълнителните часове да се просрочва до 3 години. Партията на Виктор Орбан „Фидеш” остана на власт след категорична победа миналата година. Премиерът твърди, че зад голяма част от недоволството срещу неговото управление стоят интересите на милиардера Джордж Сорос, а промените в трудовия кодекс са от полза за икономиката и самите работници. Сподели:", "date": "2019.02.10", "title": "Протести в Будапеща по време на речта на Виктор Орбан за състоянието на нацията"}
{"url": "https://pik.bg/%D0%BE%D1%82-%D0%BC%D0%B5%D0%B3%D0%B4%D0%B0%D0%BD%D0%B0-%D0%B8%D0%BB%D0%B8%D1%8F%D0%BD%D0%B0-%D0%B9%D0%BE%D1%82%D0%BE%D0%B2%D0%B0-%D0%B8%D1%81%D0%BA%D0%B0-%D0%BF%D0%BB%D0%B0%D0%BD-%D0%BC%D0%B0%D1%80%D1%88%D0%B0%D0%BB-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%81%D0%B5%D0%BB%D0%B0-news818694.html", "text": "Вицепрезидентът Илияна Йотова призова за целенасочена политика за развитието на селата. Тя отправи апела си в гоцеделчевското село Делчево, където за втора година бе гост на традиционния празник на виното, съобщиха от администрацията на президента. \"Необходима е целенасочена политика за развитие на селата, план \"Маршал\" за спасяването на българското село, защото проблемите се роят един след друг - днес е транспортът, утре ще е достъпът до болница и аптека\", заяви Йотова. Тя очаква при формирането на новия европейски бюджет след 2020 г. България да извоюва целеви средства за отдалечените и по-слабо развитите региони. Парите да се използват само и единствено за тези региони, тогава в тях ще се възвърне животът, хората няма да бягат към големите градове да търсят поминък, очаква Йотова. Тя даде пример с община Гоце Делчев, където, по думите й европейските средства могат да служат за доброто на хората, а не само да се \"усвояват\". Село Делчево със своите шейсетима жители и с проектите си днес е притегателен център не само за родните, но и чуждите туристи, заяви Йотова и изтъкна усилията на кмета на Община Гоце Делчев Владимир Москов за изграждане на качествена инфраструктура и път до селото. \"Това е залог за развитие на туризма\", отбеляза вицепрезидентът. Тя пожела още по-голяма реколта от лозето на бай Стоян, в чието зарязване участва през миналата година. Илияна Йотова отличи победителите в традиционния международен конкурс за производители на вино и ракия. Сподели:", "date": "2019.02.10", "title": "ОТ МЕГДАНА: Илияна Йотова иска план \"Маршал\" за българските села"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%B0%D1%82%D0%B0-%D0%BB%D0%B8%D0%BD%D0%B4%D0%B7%D0%B8-%D0%B2%D0%BE%D0%BD-%D0%B7%D0%B0%D0%B2%D1%8A%D1%80%D1%88%D0%B8-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D1%81%D0%B8-%D1%81-%D0%BC%D0%B5%D0%B4%D0%B0%D0%BB-%D0%B8%D0%BB%D0%BA%D0%B0-%D1%89%D1%83%D1%85%D0%B5%D1%86-%D0%B7%D0%B0%D1%89%D0%B8%D1%82%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D1%81%D0%B8-%D1%82%D0%B8%D1%82%D0%BB%D0%B0-%D0%B2-%D1%81-news818663.html", "text": "Легендарната Линдзи Вон приключи великата си кариера с медал. 34-годишната американка се пребори за бронзово отличие в спускането на Световното първенство в Оре. Тя бе със стартов №3 и за кратко оглави класирането, но в крайна сметка се нареди трета в крайното подреждане. Шампионка стана словенката Илка Щухец с време 1:01.74 мин. Втора, на 23 стотни от секундата зад победителката, финишира швейцарката Корин Сутер, а Вон даде време с 49 стотни по-слабо от това на Щухец. 28-годишната Илка Щухец защити титлата си от Световното в Ст. Мориц през 2017 година, като днешното злато е второ отличие за нея от шампионати на планетата. 24-годишната Корин Сутер спечели втория си медал от световни първенства в кариерата и втори в Оре, след като се окичи с бронза в Супер-Г. За Линдзи Вон това е медал №8 от световни първенства (2 златни, 4 сребърни, 2 бронзови). Рекордьорката по брой победи (82) от Световната купа при дамите има и 3 олимпийски отличия (1 златно, 2 бронзови). Линдзи Вон се оттегля с общо 137 подиума в кариерата си в Световната купа. Тя е печелила Големия кристален глобус 4 пъти, като има и 16 малки Световни купи (8 в спускането, 5 в Супер-Г и 3 в комбинацията). Две от рекордните й 82 победи за Световтната купа са постигнати в Банско - в Супер-Г през 2009 и 2012. Любопитно за отбелязване е и това, че последната й победа за Световната купа бе регистрирана тъкмо в спускането в Оре - на 14 март 2018 година, пише \"Спортал\". Сподели:", "date": "2019.02.10", "title": "Великата Линдзи Вон завърши кариерата си с медал, Илка Щухец защити Световната си титла в спускането"}
{"url": "https://pik.bg/%D1%88%D0%B5%D1%84-%D0%B2-%D0%B1%D1%84-%D1%82%D0%B5%D0%BD%D0%B8%D1%81-%D0%BE%D1%82-%D0%B0%D1%82%D0%BF-%D0%BE%D1%82%D1%87%D0%B8%D1%82%D0%B0%D1%82-%D1%87%D0%B5-%D0%BD%D0%B0%D1%81%D1%82%D0%BE%D1%8F%D1%89%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D1%81%D0%BE%D1%84%D0%B8%D1%8F-%D0%B5-%D0%BD%D0%B0%D0%B9-%D1%81%D0%B8%D0%BB%D0%BD%D0%BE%D1%82%D0%BE-%D0%B4%D0%BE%D1%81%D0%B5%D0%B3-news818603.html", "text": "Спортният директор на Българската федерация по тенис Пресиян Коев коментира пред сутрешния блок на Нова телевизия домакинаството на страната ни на турнира от сериите на  Асоциацията на професионалните тенисисти (АТП) \"София Оупън\" и сподели очакванията си часове преди мача за титлата между руснака Данил Медведев и Мартон Фучович от Унгария. „Моят фаворит е хубавата игра и се надявам двубоят да е в три сета – заяви Коев. -  Медведев е в страхотна форма, той е фаворит днес. Не би било изненада мачът да приключи в два сета, но защо пък Фучович да не направи най-силния мач в кариерата си. Мачът ще бъде наистина интересен. Призовавам всички любители на тениса да дойдат да го наблюдават. Ще си заслужава. Залата ще е пълна. До краен предел ще видим дали ще се напълни. Този корт на турнирите от 250 сериите е сред тези с най-много зрители”. Коев каза, че ще започни настоящото издание на турнира в София със серия от хубави неща. „С много хубави неща мога да запомня турнира – заяви спортният директор на БФ Тенис. - Имахме най-посетения детски ден. Най-силното издание до момента и много добро ниво на организация. Това се отчита от АТП и самите състезатели. Така всеки един добър тенисист е възможен участник за догодина”. Сподели:", "date": "2019.02.10", "title": "Шеф в БФ Тенис: От АТП отчитат, че настоящото издание на турнира в София е най-силното досега"}
{"url": "https://pik.bg/%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%B0-%D1%80%D0%BE%D0%BA%D0%B0%D0%B4%D0%B0-%D0%BF%D1%80%D0%B8-%D0%BF%D1%80%D0%B8%D0%BD%D1%86%D0%BE%D0%B2%D0%B5%D1%82%D0%B5-news818638.html", "text": "ПСЖ може да продаде Неймар на Реал (Мадрид) през лятото, твърди испанското издание \"Дон Балон\". Според последни информации парижани май ще склонят да се разделят с чупливия бразилец, който само в рамките на година получи две тежки травми и очевидно си личи, че малко по-грубата игра във френския елит не му понася особено. По информации на изданието парижани дори вече разглеждат вариантите за наследник на Неймар и фаворити да го заменят във френската столица са Антоан Гризман от Атлетико (Мадрид), както и Фелипе Коутиньо от редиците на Барса. Все още не е ясно каква сума трябва да извади Реал, за да си позволи привличането на бразилеца, но при всички положения ПСЖ ще иска поне да си върне парите за него. Барселона също проявява интерес да си върне своя бивш футболист, тъй като Луис Суарес и Лео Меси вече са прехвърлили 30-те и отборът ще се опита да налее малко свежа кръв в състава си, акцентира \"Гол\". Сподели:", "date": "2019.02.10", "title": "Задава се грандиозна рокада при \"принцовете\"?"}
{"url": "https://pik.bg/%D0%BD%D1%84%D1%81%D0%B1-%D0%BD%D0%BE%D0%BC%D0%B8%D0%BD%D0%B8%D1%80%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B7%D0%B0-%D0%B2%D0%BE%D0%B4%D0%B0%D1%87-%D0%BD%D0%B0-%D0%BB%D0%B8%D1%81%D1%82%D0%B0%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-news818667.html", "text": "Областният комитет на НФСБ в Бургас номинира Валери Симеонов за водач на листата за евроизборите, в какъвто и формат да е тя. Това каза народният представител от ПГ на „Обединени патриоти“ и член на Националната контролна комисия на НФСБ Христиан Митев, цитиран от \"Фокус\". Той обясни, че Симеонов е номиниран от областния комитет на НФСБ в Бургас, като уточни, че комитетът включва всички организации на НФСБ на територията на областта. Митев добави, че всеки областен комитет може да прави подобни номинации до Изпълнителния комитет, който заедно с политическия съвет взима решение за окончателната подредба на кандидатската листа. „Симеонов е най-подходящият от редиците на НФСБ човек, който да защитава интересите на България и българските граждани в Европейския парламент и съответно пред останалите институции на ЕС“, допълни той. Митев изтъкна дейността на Валери Симеонов в различни аспекти на обществено-политическия живот. „Дейността му е свързана с националната сигурност на страната, специално за изграждането на оградата, която е не само оградата на България с Република Турция, но е и външна граница на ЕС. Тя получи добра оценка от европейските партньори. На следващо място позициите, които Симеонов зае по Истанбулската конвенция и Пакта за миграция на ООН за неприемане и нератифициране на тези актове, които са противоречащи на традиционните семейни ценности в България. На следващо място това са позициите му в защита на българския бизнес. Тук поставям промените, които той направи в Закона за трудова миграция и трудова мобилност“, посочи Митев. Той допълни, че тези промени са позволили да бъдат осигурени достатъчно работници от българската диаспора в Украйна и Молдова по Черноморието. Митев подчерта и дейността на Симеонов в защита на групи от малкия и среден бизнес, като малките дестилерии за спиртни напитки, малки и средни търговци на горива, доставчиците по програмата \"Училищен плод\" и \"Училищно мляко\" и редица други. Христиан Митев обърна внимание и на действията Симеонов по отстояване на реда и законността, които е предприел и в случая с Асеновград; защитата на вредното въздействие от шум в околната среда; както и действията му по отношение на политиката за възрастните хора. Сподели:", "date": "2019.02.10", "title": "НФСБ номинира Валери Симеонов за водач на листата за евроизборите"}
{"url": "https://pik.bg/%D0%B2%D0%B0%D0%B6%D0%BD%D0%BE-%D1%87%D0%B0%D1%81%D1%82-%D0%BE%D1%82-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%E2%80%9E%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2%E2%80%9D-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-11-%D1%84%D0%B5%D0%B2%D1%80%D1%83%D0%B0%D1%80%D0%B8-news818595.html", "text": "От „Софийска вода” временно ще прекъснат водоснабдяването в част от столичния квартал „Гоце Делчев“ на 11 февруари (понеделник). Това обявиха от пресцентъра на дружеството, цитирани от „Фокус”. Във връзка с подмяна на спирателни кранове по булевард „Гоце Делчев“ в квартал „Гоце Делчев“ се налага спиране на водоподаването между 10:00 и 19:00 часа на клиентите на „Софийска вода”, живеещи в следните зони: - в района на улица „Твърдишки проход“; - по улица „Кестенова гора“, в участъка от улица „Метличина поляна“ до булевард „Гоце Делчев“; - по булевард „Гоце Делчев“, в участъка от улица „Червена роза“ до булевард „България“, и в блокове № 5А, 6А, 7А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: улица „Твърдишки проход“, на ъгъла с булевард „Гоце Делчев“. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството. Сподели:", "date": "2019.02.10", "title": "Важно: Част от столичния квартал „Гоце Делчев” остава без вода на 11 февруари"}
{"url": "https://pik.bg/%D0%BC%D0%B0%D1%80%D0%B8%D1%8F%D0%BD%D0%B0-%D0%BD%D0%B8%D0%BA%D0%BE%D0%BB%D0%BE%D0%B2%D0%B0-%D0%BE%D1%82%D0%B8%D0%B2%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D1%83%D0%BD%D0%B3%D0%B0%D1%80%D0%B8%D1%8F-news818670.html", "text": "Заместник министър-председателят по икономическата и демографската политика Марияна Николова ще бъде на официално посещение в Унгария на 11 и 12 февруари, съобщиха от правителствената пресслужба. Българският вицепремиер ще се срещне със заместник министър-председателя на Унгария Жолт Шемен. Визитата има важно значение за поддържане на интензивния политически диалог по широк спектър от двустранни въпроси и теми от европейския и международния дневен ред. В Будапеща вицепремиерът Николова ще има серия от разговори с унгарския държавен секретар по въпросите за семейството и младежта Каталин Новак, с министъра на човешките ресурси Миклош Каслер, с държавния секретар по социалните въпроси и социалната интеграция Атила Фюльоп, както и с министъра на външните работи на Унгария Петер Сиярто. По време на разговорите ще бъдат обсъдени двустранните отношения и конструктивното взаимодействие в различни области с акцент върху демографската политика, политиките за закрила на децата и интеграцията на хора с увреждания на трудовия пазар. Заместник министър-председателят Марияна Николова ще посети унгарския парламент, където ще има разговори с държавния секретар Миклош Шолтес, председателя на групата за българо-унгарско приятелство Моника Дунай и говорителя на българската общност в унгарския парламент Симеон Варга. В рамките на посещението вицепремиерът ще се срещне с представители на българската общност, начело с Дончо Русев, председател на Българското републиканско самоуправление. Сподели:", "date": "2019.02.10", "title": "Марияна Николова отива на държавно посещение в Унгария"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%81%D0%B5-%D0%B3%D1%80%D0%B8%D0%BC%D0%B8%D1%80%D0%B0%D0%BC%D0%B5-%D0%B7%D0%B0-%D0%B4%D0%B0-%D0%B8%D0%B7%D0%B3%D0%BB%D0%B5%D0%B6%D0%B4%D0%B0%D0%BC%D0%B5-%D0%BF%D0%BE-%D0%BC%D0%BB%D0%B0%D0%B4%D0%B8-news818361.html", "text": "С напредването на възрастта чертите на лицето се изменят, а с това се променя и начинът ни на гримиране. С настъпването на тези промени е много важно правилно да подбираме продуктите, които използваме, както и да внимаваме с количеството макиаж, което слагаме на лицата си, защото често се случва в желанието си да изглеждаме по-млади и свежи, да постигнем точно обратния ефект. Факирите в областта на грима обаче са създали наръчник за всяка зряла жена, който съдържа лесни и прости правила, с които да прикриваме бръчките и да постигнем по-младежки вид, без да прекаляваме. Първото е да се нанася коректор на очите. Ако слагаме сенките без него, това само ще увеличи фините бръчки и неравности. Коректорът изглажда тези неравности и държи грима на мястото му през целия ден. С напредване на възрастта миглите изтъняват. Затова е нужно да смените и вида спирала, която сте ползвали досега. Изберете такава, която удължава ресниците, и нанасяйте поне два пъти, за да ги сгъстите. Използвайте жълта основа върху кожата. Тя придава топъл и сияещ тон на лицето. Златистият нюанс ще направи лицето по-изящно и перфектно, скривайки недостатъците му. Околоочният крем също е сред задължителните продукти, които трябва да намират място на тоалетката на всяка дама. Нанасяйте от него задължително сутрин, за да се отървете от торбичките и подпухналите очи. Избирайте кремове с екстракт от кафе – те намаляват подутината и червенината. Ако преди не сте си и помисляли да сложите руж на лицето, време е да го извадите от нафталина. Нанесете от тази помада в горната част на скулите, това ще накара лицето ви да изглежда по-свежо. Важно е да отделяте и нужното внимание на веждите. След като премахнете излишните косъмчета, не забравяйте да ги пригладите със специална четка за вежди. Ако искате, може да използвате и молив. Но внимателно избирайте цвета му – най-правилно е да се спрете с един или два тона по-светли от веждите. Използвайте по-светла очна линия. Ясно е, че първенството държи черният цвят, но ако заложите на кафявата или цвят шампанско очна линия, със сигурност ще отворите повече очите. Гримьорите съветват и да забравите завинаги за пудрата. Тя има свойството да придава на кожата сухота и да изглежда леко прашна. Ако не можете без нея, тогава използвайте минерална пудра. Тя не е толкова видима и може да се нанася само на места, които наистина имат нужда. Приветствайте телесния цвят, особено върху устните. Те изтъняват с течение на времето, но ако се спрете на натурално бежово или друго светло червило, което да напомня естествения цвят на устните ви, то със сигурност те ще изглеждат по-плътни. Не забравяйте често да им слагате балсам, за да ги овлажнявате. Същото се отнася и за кожата. Пийте много вода и яжте храни, които хидратират. Сподели:", "date": "2019.02.10", "title": "Как да се гримираме, за да изглеждаме по-млади"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%80%D0%B8%D0%B0%D0%BD%D0%B0-%D0%B2%D0%B5%D0%BA%D0%B8%D0%BB%D1%81%D0%BA%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B0-%D0%B2-%D0%B1%D1%80%D1%8E%D0%BA%D1%81%D0%B5%D0%BB---%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%B7%D0%B0%D1%80%D1%8F%D0%B7%D0%B0-13-%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D1%81%D0%B8-%D1%81%D0%B8-news818376.html", "text": "Мариана Векилска, която напусна редиците на Би Ти Ви в началото на годината, вече е започнала работа в Брюксел. От 14 януари стартирало обучението ѝ за новата ѝ длъжност, която е експерт към преговорен екип по въздухоплаването в столицата на Белгия. Условията, които новите работодатели предложили на водещата, били отлични, но не ѝ подсигурили жилище, което се оказало огромен проблем за нея. Ентусиазираната Мариана нямала абсолютно никакво време да се организира и да си намери апартамент под наем още от България и сега тепърва обикаляла по огледи с агенти от кантори по недвижими имоти. На практика журналистката била бездомна и се наложило да гостува в жилищата на свои познати, които се съгласили да я приютят безвъзмездно, докато успее да се установи трайно. Тъй като щяло да ѝ излезе прескъпо да си наеме стая в хотел, Векилска предпочела да се натресе на свои бивши колеги от Би Ти Ви, които напуснали медийния бизнес още преди време и емигрирали в Брюксел. Когато до тях стигнал слухът, че и тя е взела решение да търси реализация извън България, веднага се свързали с нея и ѝ предложили любезната си помощ. За Мариана обаче било от изключителна важност да си наеме свой апартамент в най-скоро време, защото искала да вземе сина си Момчил при себе си. В момента 13-годишното дете живеело вече близо месец далеч от майка си, поверен на грижите на своя татко Симеон и неговите роднини. За него отсъствието на майка му било истински шок, а и тя вече започнала да се измъчва от гузна съвест, че се отдала на амбицията си за бляскава кариера вместо на майчинския си дълг. От следващата учебна година обаче Векилска щяла да придърпа Момчил в Брюксел, като в момента проучвала кои са най-подходящите училища за него. Най-вероятно той отново щял да бъде записан в частно школо, каквото посещава и в момента в България, защото бившата тв звезда изключително много държала децата ѝ да получат възможно най-доброто образование. Самата тя в момента също вземала частни уроци, но по френски език, който се оказало, че ще ѝ бъде нужен, за да води успешно преговорите, които ѝ поверили на новата важна длъжност. Мариана говорела свободно английски, немски и малко руски, но според работодателите те не били достатъчни. Сподели:", "date": "2019.02.10", "title": "САМО В ПИК И \"РЕТРО\": Мариана Векилска бездомна в Брюксел - водещата заряза 13-годишния си син в България"}
{"url": "https://pik.bg/%D1%81%D0%BF%D0%B5%D1%88%D0%BD%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%82%D0%B5-%D0%BA%D1%83%D1%87%D0%B5%D1%82%D0%B0-%D0%B2-%D0%B1%D0%B0%D0%BB%D1%87%D0%B8%D0%BA-news818608.html", "text": "Предстои бездомните четириноги да бъдат ваксинирани против бяс и обработени срещу ендо и ектопаразити. Животните ще бъдат маркирани с чип и ушна марка. На всяко куче ще бъде издаден паспорт с описание на извършените манипулации. Неагресивните и здрави кучета ще бъдат върнати по местообитанията им, а опасните ще бъдат настанени в приют, поясняват от кметската управа. Общината вече обяви обществена поръчка за дейностите с прогнозна стойност до 69 000 лева. Контролът на популацията трябва да се извършва според Закона за защита на животните и Закона за ветеринарномедицинската дейност като се изисква бездомните кучета да бъдат транспортирани със специално оборудвано и обозначено превозно средство с добра вентилация. Ветеринарите трябва да реагират най-късно до два часа при сигнал от общината. Офертите на кандидатите ще бъдат отворени на 21 февруари. Община Балчик предприема мерки за намаляване популацията на безстопанствените кучета, съобщават от кметската управа. Сподели:", "date": "2019.02.10", "title": "Спешни мерки срещу бездомните кучета в Балчик"}
{"url": "https://pik.bg/%D0%BF%D0%BE%D0%B2%D0%B5%D1%87%D0%B5-%D0%BE%D1%82-100-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8-%D0%BE%D1%82-%D0%BA%D0%BE%D0%BD%D1%81%D1%83%D0%BC%D0%B0%D1%86%D0%B8%D1%8F-%D0%BD%D0%B0-%D0%BD%D0%B5%D0%BA%D0%B0%D1%87%D0%B5%D1%81%D1%82%D0%B2%D0%B5%D0%BD-%D0%B0%D0%BB%D0%BA%D0%BE%D1%85%D0%BE%D0%BB-%D0%B2-%D0%B8%D0%BD%D0%B4%D0%B8%D1%8F-news818604.html", "text": "The Economic Times, цитирано от \"Фокус\". Най-малко 104 души са починали в щатите Утар Прадеш и Утаракханд в северна Индия, след като са употребили некачествен алкохол през последните три дни, пише индийското англоезично издание В неделя полицията е задържа 215 души по подозрение в производството и продажбата на алкохол с ниско качество. Според вестника властите на тези два щата са започнали мащабна операция за търсене на незаконно произведен алкохол. Полицията вече е конфискувала повече от 9.2 хиляди литра фалшив алкохол в Утар Прадеш и повече от хиляда литра в Утаракханд. Както по-рано съобщи вестник The Times of India, жителите на няколко съседни села от окръг Харидвар, щата Утаракханд и област Сахаранпур, щат Утар Прадеш са се събрали вечерта на 7 февруари за помен в село Балапур, където са консумирали фалшив алкохол. Скоро след това много от участниците са се почуствали зле и са започнали да губят съзнание. Сода каустик, електролит от батерии и други вредни химически примеси са открити в алкохола, който са пили присъстващите на помена. Сподели:", "date": "2019.02.10", "title": "Повече от 100 души са починали от консумация на некачествен алкохол в Индия"}
{"url": "https://pik.bg/%D1%80%D1%83%D1%81%D0%BA%D0%B0%D1%82%D0%B0-%D0%B3%D0%B0%D0%B7%D0%BF%D1%80%D0%BE%D0%BC%D0%B1%D0%B0%D0%BD%D0%BA-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%B5-%D0%BE%D1%82%D0%BA%D1%80%D0%B8%D0%BB%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5-%D1%81%D0%B8-%D0%BF%D1%80%D0%B8-%D0%BD%D0%B0%D1%81-%D0%BF%D1%80-news818647.html", "text": "Снощи агенцията съобщи, че \"Петролеос де Венесуела\" е поискала от клиентите на съвместните си компании да внасят сумите от петролните продажби в сметка, открита наскоро в \"Газпромбанк\". Ройтерс се позова на свои източници и вътрешен документ, до който е получила достъп. Прехвърлянето на сметките се обяснява със санкциите, въведени от САЩ срещу Венецуела. Подчертаваме, че няма открити нови сметки и банката не планира да открива нови сметки, посочва Газпромбанк. Американската администрация въведе санкции срещу Петролеос де Венесуела на 28 януари, припомня ТАСС. Същевременно американското министерство на финансите обеща да започне да издава временни лицензи, които позволяват да се правят някои трансакции на петролно-газовата компания. Освен това Вашингтон предаде на самопровъзгласилия се за временен президент на Венецуела Хуан Гуайдо контрола върху част от венецуелските активи в американски банки. Според уверенията на Вашингтон американската страна се опитва да окаже максимално влияние, така че венецуелският президент Николас Мадуро да се насочи към предсрочни президентски избори. Руската \"Газпромбанк\" съобщи днес, че венецуелската национална петролна компания Петролеос де Венесуела (PDVSA) е открила сметките си в банката преди няколко години и скоро не е откривала нови, предаде Ройтерс. Сподели:", "date": "2019.02.10", "title": "Руската \"Газпромбанк\" алармира: Национална петролна компания е открила сметките си при нас преди години"}
{"url": "https://pik.bg/%D0%BC%D0%B5%D0%B3%D0%B0-%D0%B0%D1%84%D0%B5%D1%80%D0%B0-%D0%B0%D0%B2%D1%82%D0%BE%D0%B4%D0%B8%D0%BB%D1%8A%D1%80-%D0%BD%D0%B0-%D0%BA%D0%BE%D0%BB%D0%B8-%D0%B7%D0%B0-%D0%B1%D0%B0%D1%80%D0%BE%D0%B2%D1%86%D0%B8-%D0%B4%D1%83%D1%85%D0%BD%D0%B0-%D1%81-20-%D0%BC%D0%BB%D0%BD-%D0%B5%D0%B2%D1%80%D0%BE-%D0%B8%D0%BB%D0%B8%D1%8F%D0%BD-%D0%BA%D1%8A%D0%BD%D1%87%D0%B5%D0%B2-%D0%B5-%D0%B1%D0%BB%D0%B8%D0%B7%D1%8A%D0%BA-%D0%BD%D0%B0-%D0%B7%D0%BB%D0%B0%D1%82%D0%BA-news818104.html", "text": "Автодилър на луксозни автомобили за мутри и футболисти е изчезнал безследно от средата на декември. Илия Кънчев, за когото се твърди, че е близък до Златко Баретата, се е изпарил с 20 милиона евро, които били авансово прибрани от 150 негови по-заможни клиенти, пише столичен седмичник. МВР, което е по дирите на афериста, твърди, че той не е отвлечен или ликвидиран въпреки слуховете в средите на ъндърграунда. Илия Кънчев всъщност е добре познато име сред клиентите на тузарски возила. Той беше дългогодишен търговски директор на „Камор ауто“, официален представител на БМВ за България, преди да напусне поста си през 2014 година и да създаде лизинговото си дружество „Приум“. Илия е дилър на луксозни автомобили от над 15 години и никога досега не е имало издънки с него. Клиентите му не са случайни. Това са знакови мутри, футболни звезди, чалга певици и бизнесмени. Коректността му до момента очевидно ги е приспала и те не са се усетили за реализираната схема. Според жалбите на десетки ужилени от юли до декември 2018 година Кънчев е събрал авансово милиони евро от свои клиенти, уверявайки ги, че ще им достави на занижени цени последни модели БМВ, мерцедеси и джипове. Взел е капаро и за две ферарита, които щял да докара от разорено арабско семейство. „Известен контрабандист от Варна е изгорял с 250 000 евро за два джипа „Мерцедес“ G класа. Баровецът дал парите още през септември с уговорката доставката да стане през Румъния в началото на декември“, дава пример за врътките ангажиран по разследването следовател. Схемата станала ясна преди Коледа. Тогава се задействал служител от ДАНС, чийто роднина бил въвлечен в далаверата и изпищял от ужилването. Започналата задълбочена проверка стигнала и до трансфери на криптовалута през офшорни зони в размер на 3 милиона евро. Оказало се, че Кънчев не е изчезнал зад граница сам, а заедно със съпругата си Мария. „Според данните, с които разполагаме, в момента лицето се укрива в Индонезия“, твърди високопоставено ченге. В аферата за 20 милиона евро е замесено и името на съпроцесник на мафиотския бос Златко Баретата по делото за данъчни измами, което се води в Специализирания съд. Става дума за финансиста Кирил Илиев, който също е в неизвестност от 20 декември. По делото на Баретата Илиев е привлечен като обвиняем, защото е наемал бездомници за управители на кухи фирми, чрез които петролните компании на екскомандоса са спестили данъци за над 5 милиона лева. За Илиев също се е смятало, че е отвлечен и убит. Колата му е открита изоставена в столичния квартал „Изток“. Илия вероятно е платил голям рушвет, за да го измъкнат от България и да не го обявят за издирване през Интерпол, пише изданието. Сподели:", "date": "2019.02.10", "title": "МЕГА АФЕРА: Автодилър на коли за баровци духна с 20 млн. евро! Илиян Кънчев е близък на Златко Баретата, въртял бизнес с мутри и футболисти"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%BC%D0%BE%D0%B1%D0%B8%D0%BB%D0%BD%D0%BE-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5-%D1%81%D1%82%D0%B0%D0%B2%D0%B0-%D0%B2%D1%81%D0%B5-%D0%BF%D0%BE-%D0%BF%D0%BE%D0%BF%D1%83%D0%BB%D1%8F%D1%80%D0%BD%D0%BE-%D1%81%D1%80%D0%B5%D0%B4-%D0%B4%D0%B5%D1%86%D0%B0%D1%82%D0%B0-%D1%83-%D0%BD%D0%B0%D1%81-news818609.html", "text": "Опасно мобилно приложение набира популярност сред децата у нас. За това предупреждават специалисти, цитирани от БНТ. Вече са подадени два сигнала за посегателство срещу 14-годишни момичета. Приложението привлича потребителите с възможността да пишат помежду си, като останат анонимни. Приложението се казва \"Телоним\", а създателите му го рекламират като \"най-искреното място в интернет\", на което можеш да пишеш всичко, без да казваш кой си и без да оставяш следи към себе си. \"Той беше се свързал анонимно с 14-годишно момиче и беше започнал да го обработва. Опитите да се открие човека общо взето удариха на камък, тъй като той даже не се беше регистрирал в приложението и е абсолютно анонимна връзката\", коментира ситуацията Георги Апостолов, координатор на Центъра за безопасен интернет. \"Когато ти си анонимен и контактуваш с анонимен - не знаеш кой стои от другата страна. Наистина през това приложение за съжаление много педофили търсят контакт с децата\", каза Антоанета Василева от Асоциация \"Родители\". Сподели:", "date": "2019.02.10", "title": "Опасно мобилно приложение става все по-популярно сред децата у нас"}
{"url": "https://pik.bg/%D1%88%D0%B5%D1%84%D0%BA%D0%B5%D1%82-%D1%87%D0%B0%D0%BF%D0%B0%D0%B4%D0%B6%D0%B8%D0%B5%D0%B2-%D0%B4%D0%B0%D1%80%D0%B8-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BC%D0%B0%D0%B4%D0%B0%D0%BD-news818528.html", "text": "Българският емигрант Шефкет Чападжиев дари 1 млн. долара на болницата в родния си град Мадан. По волята на 79-годишния дарител, който живее в Чикаго от 1964 година, средствата трябва да бъдат използвани само за ново медицинско оборудване в местната болница. Миналото лято Чападжиев бил в родния си град и посетил болницата. Аз му казах, че повечето от оборудването е на повече от 50 години, точно когато той е заминавал за Америка. Брат му беше болен тогава и той трябваше да го придружи, каза д-р Стефан Хаджиев, управител на МБАЛ \"Проф. д-р Константин Чилов\", цитиран от БТВ. Аз очаквах да ни помогне с втора употреба апаратура, а не с такава сума. Това е 1 млн. долара, близо 1, 5 млн. лева, което ще ни помогне страшно много и ще си закупим почти всичко необходимо за болницата, допълни д-р Хаджиев. Изключително много се радваме, че е избрал нашата болница за дарението, което в момента е голям плюс, каза медицинската сестра Стефка Стоянова. На новозакупената апаратура ще има стикери, че е дарена от Шефкет Чападжиев. Това не е първото дарение на родопчанина, който живее отвъд океана. Сподели:", "date": "2019.02.10", "title": "Шефкет Чападжиев дари 1 млн. долара на болницата в Мадан"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%BD%D1%87%D0%BE-%D0%BF%D1%80%D0%B0%D0%B7%D0%BD%D0%B8%D0%BA%D0%BE%D0%B2-%D0%BF%D1%80%D0%B5%D0%B4-%D0%B8%D0%BD%D1%84%D0%B0%D1%80%D0%BA%D1%82-%D0%B7%D0%B0-%D1%87%D1%80%D0%B4-news818373.html", "text": "Синоптикът легенда Минчо Празников вдигнал високо кръвно навръх 81-вия си рожден ден и едва не се озовал в болница. Той се борел с хипертонията вече повече от 40 години и от време на време изкарвал акъла на близките си, като събирал двете граници. „Вземам лекарства за високо кръвно налягане. Е, не може да стане 120 на 80, но горе-долу поддържам горната граница в диапазон 140-145. Когато вдигам кръвното, освен регулярните лекарства вземам допълнително хлофазолин. Така я карам. Но рядко вдигам екстремно кръвното налягане. Рекордът ми е 180 горна граница“, споделя легендата на БНТ. На тези години обаче пенсионерът казва, че всеки ден му бил подарен, а болежки все щяло да има. Той обаче можел да се похвали с доста по-цветущо здраве от връстниците си. През целия му живот му се наложило да влезе само 2-3 пъти в болница. Преди време имал пясък в бъбреците и направил две последователни бъбречни кризи. Слава богу, всичко минало благополучно, лечението било само чрез системи и не му направили операция. През 2017 г. обаче проблемите с пикочните пътища пак застигнали Празников и този път било наложително да легне на операционната маса. Интервенцията била на пикочния мехур, била сложна и дълга като времетраене, но и тя не успяла да подплаши синоптика. Той се възстановил бързо и сега просто бил по-внимателен и прецизен в спазването на лекарските препоръки. Ограничил солените храни, тлъстите меса, но сладичко за рождения си ден щял да си хапне. Гледал да пие много вода и чайчета, а алкохол си сипвал само по 50 грама на празници. Безобидните настинки лекувал с помощта на народната медицина, на която бил поклонник от години. В последно време занемарил физическата активност и си запълвал повечето време с решаването на судоку, грижи за цветята и помощ в домакинството, където задачите си делели със съпругата му Цанка. Искал отново да тръгне на разходки сред природата, но през зимата не му се рискувало. „Преди много обичах да ходя и по планините. Вървял съм по цял ден из Витоша. Сега планинарството ми е по-ограничено. Няма как да тръгна, да кажем, за Мусала. Ходил съм достатъчно на младини. Качвал съм се на всички върхове и на Седемте рилски езера по няколко пъти“, споделя легендарният синоптик. Сподели:", "date": "2019.02.10", "title": "ДРАМА В ПИК И \"РЕТРО\": Минчо Празников пред инфаркт за ЧРД"}
{"url": "https://pik.bg/%D1%81%D0%BF%D0%B0%D1%81-%D1%80%D1%83%D1%81%D0%B5%D0%B2-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D0%B2-%D0%BA%D0%BB%D1%83%D0%B1%D0%B0-%D0%B8-%D0%BA%D0%BE%D0%BB%D0%BA%D0%BE-%D1%81%D0%B0-%D0%B4%D1%8A%D0%BB%D0%B3%D0%BE%D0%B2%D0%B5%D1%82%D0%B5-%D0%BD%D0%B0-%E2%80%9E%D1%81%D0%B8%D0%BD%D0%B8%D1%82%D0%B5%E2%80%9D---%D0%BA%D0%BE%D0%B9-%D1%89%D0%B5-%D0%B3%D0%BE-%D0%B7%D0%B0%D0%BC-news818576.html", "text": "Председателят на Надзорния съвет на футболния „Левски” Спас Русев разкри какво се случва при „сините”, колко са в момента дълговете на клуба и кой е най-вероятният му заместник. „Все още съм председател на Надзорния съвет, а и си оставам привърженик на „Левски” – коментира бизнесменът пред Нова тв. - Нека изчакаме до 6 март и тогава ще стане ясно всичко с акциите в „Левски”. Разбирам, че всички се вълнуват. Това е нормално. Подхожда се възможно най-отговорно за намиране на оптималното решение, което би дало възможност клуба да се развива в посока, която искат всички привърженици. Мога да уверя за това.  Клубът е подложен на невиждан натиск от медиите. Надявам се да чуете добри новини скоро”. Спас Русев взе отношение и по назначаването на Павел Колев като изпълнителен директор на клуба. Колев заяви, че е бил назначен от Васил Божков, който се очаква да наследи Русев като силния човек на „Герена”. „Господин Божков може да назначи Павел Колев в някоя от структурите, които той управлява – коментира казуса Спас Русев. - Аз назначих Колев за изпълнителен директор. Поне такъв е уставът на клуба. Надзорният съвет утвърждава изпълнителния директор. Аз разписах решението на Надзорния съвет за избора на нов Надзорен и Управителен съвет и утвърждаването на Колев. Нека не интерпретираме това, че той твърди, че е назначен от Васил Божков. Не твърдя, че Колев не се е срещал с него. Иначе наистина би ми се искало Божков да е новия собственик. От първия ден съм го канил и убеждавал да се присъедини . Познавам го много добре и това е един процес, който продължи около две години и половина, за да бъде убеден. Когато се взима едно такова решение, то е съвкупност от много елементи и факти, а не става дума само за моето желание. Надявам че, че вече Васил Божков е узрял и ще помогне на клуба. С него сме коментирали какво трябва да се направи че „Левски” да е не само финансово стабилен, но и да има надграждане. Проблемите в българския футбол идват от това, че няма надграждане. Това е още от времето, когато на клубовете се гледаше като на трофеи. На 6 март ще се говори за новия Надзорен съвет на „Левски”, който ще бъде избран и ще се гласува”. Спас Русев коментира и появилите се информации, че е предоставил акциите си на бившия играч на „Левски” Христо Йовов и той ще става президент на клуба. „Нямам представа как и защо излезе че Христо Йовов ще става президент – категоричен бе Русев. - Няма логика в такова нещо. Ако Йовов, Иванков, който е треньор на вратарите в момента, и Боримиров, който е начело на школата на клуба, са собственици на клуба, и те не се справят с пряката си работа, кой ще ги уволни? Преди две години на едно драматично събрание обявих, че съм готов да се оттегля и съм оставил акциите си в клуба. И до днес те са там и чакам кандидат. Дали ще има нов собственик или не, ще стане ясно на 6 март на Общото събрание. Ангажиментите ми напоследък не ми дават възможност да отделям нужното време за клуба. Ако има удачен вариант клубът да бъде поет от човек с визия и стратегия, бих си тръгнал веднага. Идеята и намеренията на предишните собственици бе доста добра и тя  бе „Виваком” да придобие част от акциите на клуба. Брак между сериозна компания с приходи и използване на бранда като стратегия, и клуба. Това бе не лоша идея, която би дала финансова стабилност на клуба. За съжаление обаче някои от акционерите във „Виваком” не подкрепиха тази идея. Заради това и останах в клуба като физическо лице”. Спас Русев бе категоричен, че никой държавник не си е позволявал да упражнява върху него натиск заради „Левски”. „Никой държавник не си е позволявал да ми звъни, да ме притеснява”, категоричен бе той. Настоящият основен акционер във футболния „Левски” внесе яснота и около това какви са дълговете на клуба. „Задълженията в един клуб се отчитат от определен период – каза Русев. - В един момент те може и да са били 30 млн. лв. Мога да ви кажа, че ако всички клубове публикуват задълженията си, „Левски” няма да е на първо място. Към момента на Общото събрание, задълженията ще бъдат може би и по-малко от половината – между 15 и 16 млн. лв. Няма друга формула във футбола, освен опрощаването на парите, които съм дал, като лични средства. Не е вярно че мълча. Опитвам да давам отговори на всички въпроси. Вярвам в това, че не трябва да се мълчи. Вероятно не съм бил перфектният председател на Надзорния съвет, но съм направил всичко по силите си да дам максимума от себе си. Дал съм си сметка с идването си, че е трудно да си тръгна с позитивен имидж. Надявам се да не ме запомнят с лошо. Може да се каже, че скоро ще съм бивш основен акционер в „Левски”. Сподели:", "date": "2019.02.10", "title": "Спас Русев разкри какво се случва в клуба и колко са дълговете на „сините” - кой ще го замени и кой е назначил изпълнителният директор Павел Колев"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%82%D0%BE%D0%BF-%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%82-%D0%B7%D0%BE%D0%B4%D0%B8%D0%B8%D1%82%D0%B5-news818524.html", "text": "ОВЕН Търговците и днес са орисани да успяват и да събират завистливите погледи на околните. Удовлетворени сте от работата си и получавате в изобилие напълно заслужени похвали. Задължително стабилизирайте отношенията с колегите си. Оценете подкрепата им и постигнете разбирателство за съвместните задачи, които трябва да завършите. ТЕЛЕЦ С лекота ще наложите мнението си на вашите колеги. Дали ще ви подкрепят зависи от тяхната печалба. Заемете се с оформянето на финансови документи, свързани с бъдещи инвестиции. Очакват ви полезни делови срещи, на работен обяд. Не бъдете прекалено разточителни. БЛИЗНАЦИ Работете активно, за да си гарантирате постоянни финансови постъпления. Цената, която трябва да платите е упорит труд. Завършете до края на деня поставените ви служебни задачи. Обстановката на работното ви място е спокойна. Колегите ви подкрепят, затова не спорете с тях и не ги критикувайте. РАК Намерете верният подход към колегите си. На работното ви място цари напрежение, за което всички имате принос. Преценявайте думите си и бъдете предвидливи. Емоцията ви пречи и блокира желанието ви да работите активно. Бъдете отговорни към служебните си задачи, ако са ви поставили срок за тяхното приключване. ЛЪВ За ваша радост трудностите ви заобикалят. Очаквайте заслужени и впечатляващи с размера си приходи, които са повод за завист. Не бързайте с обещанията за инвестиции, ако развивате собствен бизнес. Не подписвайте договори за финансово съдружите. Предстои ви успешна делова и творческа дейност. ДЕВА Предпазвайте се от измама и кражба на интелектуален труд. Емоционалните ви реакции са във ваша вреда. Саморазправата няма да ви помогне. Късметът не е с вас. На работното си място се постарайте да се задълбочите в задачите си, защото грешките са трудно поправими. Не си създавайте повод за ненужни конфликти с вашите колеги. ВЕЗНИ Бъдете внимателни в думите си. Прибързаните изказвания ще ви спечелят врагове. Поставете началото на нови проекти, които ще ви създадат име на добри и успяващи професионалисти. И до този момент ви уважаваха, но днес печелите още заслужена слава. Служебни задачи следобед ви дават шанс да подобрите материалното си състояние. СКОРПИОН Поставете началото на тяхната реализация още днес. Осъществете идеите си, ако са свързани с професионалните ви планове. Вашите мечти, които до момента всички възприемаха като нереални, ще се окажат приемливи и осъществими и гарантиращи ви бъдещи финансови постъпления. СТРЕЛЕЦ Начинанията са успешни. Въпреки това не всички ваши планове се реализират според очакванията ви. Не се ядосвайте, за да не блокирате мисълта си и да не отклоните успеха от пътя си. Задачите ви доставят удоволствие. Избегнете финансовите загуби и професионалният успех със сигурност няма да ви изостави. КОЗИРОГ Завършете отговорно служебните си задачи. С изненада ще установите, че вместо загуби, сте постигнали стабилност на финансовото си състояние. Признанието, което ще получите от колегите си е отлична компенсация за напрежението. Информацията за трудности ще ви помогне да ги избегнете с предвидливост и внимателно обмислени действия. ВОДОЛЕЙ Толерантното ви отношение към всички ви помага да се справите добре с работата си и да избегнете проблеми с ръководството. Проблемите на работното място не са сериозни и не заслужават вашето внимание. Оставете колегите ви да се справят сами след като им помогнете да изяснят недоразуменията помежду си. РИБИ В живота ви се вмъкват влиятелни личности, които целят да ви използват. Преценете дали да запазите отношенията си с тях. Активността на работното ви място е гаранция, че ще осъществите целите си. Ще са необходими повече от очакваните усилия. Деловите запознанства ви носят бъдещи ползи. Сподели:", "date": "2019.02.10", "title": "САМО В ПИК: Топ хороскопът на Алена за неделя - ето с какво ще се сблъскат зодиите"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%80%D1%83%D1%81%D0%B8%D1%8F-%D1%89%D0%B5-%D1%81%D0%B5-%D0%BD%D0%B0%D0%BC%D0%B5%D1%81%D0%B8-%D0%B2-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%80%D0%B0%D0%B4%D0%B5%D0%B2-%D0%B5-%D0%BD%D0%BE%D0%BC%D0%B8%D0%BD%D0%B8%D1%80%D0%B0%D0%BD-%D0%BE%D1%82-%D0%BA%D0%BE%D1%80%D0%BD%D0%B5%D0%BB-news818569.html", "text": "\"Убеден съм, че Русия ще се намеси в предстоящите европейски избори. Ние сме в постоянна руска хибридна атака\", обяви в ефира на Би Ти Ви шефът на парламентарната група на ГЕРБ Цветан Цветанов. Хибридните атаки били от 2015 - 2016 г. \"Има определен интензитет в антиевропейските и антибългарските настроения и те са характерни за предизборните периоди. Трябва да ограничим възможността за разпределение на фалшива информация\", поясни Цветанов. Всички институции в България вече били уведомени за случая че е имало присъствие на този служител Сергей Федотов. Не бих могъл да извеждам определени версии, за да може компетентните органи да споделят информацията, с която разполагат\", поясни Цветанов. Външната политика се прави от правителството. И това трябва да бъде ясно. Начинът, по който президентът Радев направи неговата позиция, допълнително създаде напрежение. Ние няма да влезем в този тон. Избрахме човек за президент, който не си спазва принципите. Той всеки ден доказва, че иска да ни отклони. Когато имаме случая като скандала \"Скрипал\", трябва да имаме консолидация. Радев колко пъти дойде в българския парламент. Защо трябва да има винаги противопоставяне между политиците и президента Радев\", попита гневен Цветанов. През 2016 г. избрахме президент, който не си спази принципите, той беше номиниран от Корнелия Нинова по проекта „Решетников“. „Избрахме човек, който не си спази принципите, които изповядва до 2012 г. След 2012 г. има промяна във възгледите на президента Радев, когато той възнамерява да се занимава с политика. Той го доказа с всеки един ден, че иска да ни отклони както за икономическите санкции срещу Русия. Когато нарушаваш международното право, когато анексираш една територия, трябва да имаш предвид, че трябва да има отпор на демократичната общност от целия свят“, каза той и отчете, че това се прави от ЕС. Припомняме, че днес в 16 часа по този повод граждани от цялата страна се събират и на протест пред президентството с отравянето на бизнесмена и оръжеен бос Емилиян Гебрев и информациите за съпричастност на извършителя със случая „Скрипал“. Целта била да се спрат всякакви спекулации. Българските спецслужби са правили справка за пребиваването у нас на руснака с агентурно име Сергей Федотов, за когото се предполага, че е отровил оръжейника Емилиян Гебрев в нервнопаралитично вещество, подобно на \"новичок\". \"Сигурно е за Великобритания, Цветанов говори и за скандала заради изказването на президента Радев за Венецуела. \" Скандалът \"Ало, Банов\" не било тема, която трябва да се обсъжда на следващия коалиционен съвет. Сподели:", "date": "2019.02.10", "title": "ГОРЕЩА ТЕМА: Цветанов изригна: Русия ще се намеси в евроизборите, Радев е номиниран от Корнелия Нинова по проекта „Решетников“"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%BE%D1%82%D0%B5%D1%81%D1%82%D1%8A%D1%82-%D1%81%D1%80%D0%B5%D1%89%D1%83-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81-%D0%BE%D0%B3%D1%80%D0%BE%D0%BC%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0---%D1%85%D0%BE%D1%80%D0%B0-%D0%BE%D1%82-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%B8%D1%81%D0%BA%D0%B0%D1%82-%D0%B8%D0%BC-news818574.html", "text": "Импийчмънт на Румен Радев ще поискат днес протестиращи точно в 16 ч. под прозорците на президентството на \"Дондуков\" 2. Събитието събира все по-солидна подкрепа и бързо расте броят на гражданите, които заявяват участие, включително от провинцията. Зад протеста до момента не стои никаква политическа сила и организаторите му са обикновени хора от различни части на страната, видя ПИК. Както първо медията ни съобщи вчера във фейсбук група от над 3000 човека се кани да изрази недоволството си от делата на Радев в ролята му на държавен глава. В последните дни президентът вече съвсем открито и безпардонно влезе във война с институциите, като погази и Конституцията и йерархията на властите. Според протестиращите трябва да му се иска импийчмънт заради това, че на своя глава изрази мнение от името на страната ни по повод кризата във Венецуела, която се различава от евроатлантическа ориентация на България. Той открито се солидаризира с Китай и Русия, за коет обе похвален от гуруто си Леонид Решетников ( . Скандалът бе огромен, тъй като за пръв път толкова брутално някой на \"Дондуков\" 2 гази Конституцията и не се съобразява с нейните разпоредби - международните позиции да са изработени от изпълнителната власт. Припомняме, че куп юристи и експерти по конституционно право бяха категорични, че за подобен акт парламентът може да стартира процедура по импийчмънт. Протестиращите, които се събират точно в 16 ч. днес, са категорични, че руски агент няма право да стои на \"Дондуков\" 2 и настояват парламентът да започне процедура по отстраняването му. Мотото на протеста им е \"Да изгоним Румен Радев от президентството\". Сподели:", "date": "2019.02.10", "title": "ИЗВЪНРЕДНО: Протестът срещу Румен Радев с огромна подкрепа - хора от цялата страна искат импийчмънт на президента"}
{"url": "https://pik.bg/%D0%BF%D0%BE%D1%85%D0%B2%D0%B0%D0%BB%D0%BD%D0%BE-%D0%B4%D0%B5%D0%BB%D0%BE-%D0%B7%D1%8A%D0%B1%D0%BE%D0%BB%D0%B5%D0%BA%D0%B0%D1%80-%D0%BE%D1%82-%D0%B4%D1%83%D0%BF%D0%BD%D0%B8%D1%86%D0%B0-%D0%BF%D1%80%D0%B8%D1%8E%D1%82%D0%B8-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D0%BA-%D0%B2-%D1%85%D0%BE%D1%82%D0%B5%D0%BB-news818532.html", "text": "Зъболекар от Дупница приюти бездомник във хотел. Съседът му останал на улицата, след като порутената постройка, в която живеел, била съборена, предава Би Ти Ви. Зъболекарят Крум Дечев се трогва от съдбата на съседа си и понеже не намира свободно място в домовете за социално слаби, го праща на хотел, като предплаща стаята за 4 дни. През това време му търси работа. „На първо време, на този човек му трябва някакъв дом, в който да е на топло и да прекара зимата и оттам нататък зависи от него да прояви желание и да работи”, каза Крум Дечев, зъболекар. „Благодарен съм на Крум, комшията, той много ми помогна, просто нямам думи”, сподели Илиян Стоилов. Подобна е съдбата и на други хора в Дупница. Пред черквата се събират десетки, останали без дом. Елена не е плащала квартирата си почти година и скоро ще остане на улицата. „Не е само зъболекаря, който е приютил този бездомник, имаме много други хора, които приютяват такива хора”, каза Отец Костадин. Докато социалните намерят дом на Илиян, той ще нощува в дома на доктор Дечев. Сподели:", "date": "2019.02.10", "title": "ПОХВАЛНО ДЕЛО: Зъболекар от Дупница приюти бездомник в хотел"}
{"url": "https://pik.bg/%D0%B3%D0%BE%D0%BB%D1%8F%D0%BC%D0%B0-%D1%87%D0%B0%D1%81%D1%82-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D1%81%D0%B5-%D0%BE%D0%B1%D1%8F%D0%B2%D1%8F%D1%82-%D1%81%D1%80%D0%B5%D1%89%D1%83-%D0%BD%D0%B8%D0%BA%D0%BE%D0%BB%D0%B0%D1%81-%D0%BC%D0%B0%D0%B4%D1%83%D1%80%D0%BE-news818547.html", "text": "Голяма част от венецуелските сили за сигурност е готова да застане зад самопровъзгласилия се временен президент на страната Хуан Гуайдо и да се изправи срещу режима на Николас Мадуро, съобщава The Telegraph, цитирани от „Фокус”. Според настоящи и бивши членове на полицията и армията, цитирани от изданието, натрупаният страх от преследвания и натиск от страна на службите ги въздържат да не се вдигнат на бунт. САЩ се ангажираха в доста сложна игра, за да проверят лоялността на въоръжените сили на Венецуела, като помощите на границата с Колумбия и така на практика ги принудиха да избират между страданието на бедните и верността си към режима. Вчера венецуелски военни блокираха пътя към Колумбия, за да не допуснат камионите с помощите да прекосят моста на границата и да влязат в страната. Сподели:", "date": "2019.02.10", "title": "Голяма част от венецуелските сили за сигурност готови да се обявят срещу Николас Мадуро"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B3%D0%B0%D0%B7-%D0%B2-%D1%81%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%BD%D0%B0-%D1%82%D1%83%D1%80%D1%86%D0%B8%D1%8F-news818548.html", "text": "От Министерството на енергетиката и природните ресурси на Турция обявиха, че е открито малко количество газ в северозападния район на страната, съобщава Daily Sabah, цитирани от „Фокус”. Съобщението, направено в официалната страница на министерството в „Туитър”, гласи: \"След продължителни проучвания открихме малко газово поле в Тракия. В понеделник ще го изучим и ще съобщим подробности\". В края на януари канадската енергийна компания Valeura съобщи, че в Тракия са открити следи от потенциални газови залежи. От компанията са информирали, че заедно с нейния норвежки партньор Equinor, успешно са приключили с проучвателните си дейности. „ Тези резултати подкрепят още веднъж предположението, че в Тракийския басейн се концентрира натрупване на газ. Ние сме окуражени от резултатите и сега очакваме да продължим работата си, за да докажем, че откритието важи за целия басейн“, се посочва в официална позиция на канадската енергийна компания. Сподели:", "date": "2019.02.10", "title": "Откриха газ в Северозападна Турция"}
{"url": "https://pik.bg/%D0%B0%D0%B3%D0%B5%D0%BD%D1%82%D0%B8-%D0%BD%D0%B0-%D1%81%D0%B8%D0%BA%D1%80%D0%B5%D1%82-%D1%81%D1%8A%D1%80%D0%B2%D0%B8%D1%81-%D1%80%D0%BE%D0%B2%D1%8F%D1%82-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D0%BE-%D0%B0%D1%84%D0%B5%D1%80%D0%B0-%D0%B7%D0%B0-34-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-news818515.html", "text": "Около 100 полицаи и агенти на Сикрет сървис извършиха обиски на 27 жилища в Букурещ и девет румънски окръга в рамките на разследване срещу група румънци, които измамили множество американски граждани чрез сайтове за електронна търговия, като щетите се оценяват на около 34 милиона долара, съобщава в. \"Ромъния либера\", цитиран от БТА. Изданието отбелязва, че за първи път правоналагащите органи в Румъния са конфискували криптовалута Рипъл и Биткойн на стойност около 5000 долара. \"След молба за международна съдебна помощ, предадена от Сикрет сървис (САЩ), Дирекцията за борба с организираната престъпност извърши разследвания във връзка с група румънци, участвали в различни форми на информационни престъпления и пране на пари. Жертвите са американски граждани, а щетите възлизат на около 34 000 000 долара. Разследванията показаха, че престъпната дейност на замесените лица е започнала през 2016 г.\", се посочва в съобщение на Главния инспекторат на Румънската полиция. Чрез сайтове за електронна търговия членовете на групата публикували обяви за стоки, които в действителност не съществували, като убеждавали жертвите да изпратят пари за поръчаните стоки. При обиските са иззети мобилни телефони, лаптопи, таблети, банкови карти, харддискове и флаш-памет, както и два автомобила. Конфискувани са 207 600 леи, 24 500 евро, 5000 американски долара и 5500 швейцарски франка и е наложен запор на 10 недвижими имота на обща стойност около 310 000 евро. Сподели:", "date": "2019.02.10", "title": "Агенти на Сикрет сървис ровят в Румъния по афера за 34 милиона долара"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D1%83%D0%BD%D0%B8%D1%89%D0%BE%D0%B6%D0%B8%D1%82%D0%B5%D0%BB%D0%BD%D0%B0-%D0%BA%D1%80%D0%B8%D1%82%D0%B8%D0%BA%D0%B0-%D1%81%D1%80%D0%B5%D1%89%D1%83-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D0%BC%D1%83-%D0%B7%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news818551.html", "text": "\"Позицията на Радев не е за неутралитет, а е коренно противоположна на позицията на 26 от 27 държави от ЕС и е почти същата като руската и турската. И тук идва въпросът - къде е българският национален интерес в тази позиция. Очевидно България няма интереси във Венецуела. Русия и Турция може и да имат, но България няма. България има интереси в Европа\" Това написа в профила си във \"Фейсбук\" депутатът от ГЕРБ Тома Биков, видя ПИК. Той подложи на унищожителна критика президента заради позицията му за Венецуела. \"Къде е българският национален интерес\", попита гневно депутатът. Припомняме, че днес в 16 часа по този повод граждани от цялата страна се събират и на протест пред президентството След като Румен Радев излезе с позиция в подкрепа на Мадуро е редно да си зададем един основен въпрос - къде е българският национален интерес в тази негова позиция? Оставяме настрана, че Мадуро е президент на държава, която за една година е регистрирала 1,7 милиона процента инфлация. Този факт изтрива загрижеността на българския президент за благоденствието на венецуелския народ. Впрочем, Радев който винаги е загрижен за икономическата разруха в България, която се изразява в 4 процента икономически растеж, под 3 процента инфлация и около 5 процента безработица, застава твърдо зад Мадуро, който доведе страната си до истинска хуманитарна криза. Оставяме на страна цивилизационния избор. Защото позицията на Радев не е за неутралитет, а е коренно противоположна на позицията на 26 от 27 държави от ЕС и е почти същата като руската и турската. И тук идва въпросът - къде е българският национален интерес в тази позиция. Очевидно България няма интереси във Венецуела. Русия и Турция може и да имат, но България няма. България има интереси в Европа. Имаме интерес от това да бъдем солидарни с целия ЕС, като тази солидарност няма да ни струва нищо. Нито стокооборотът ни с Венецуела ще пострада, нито ще загубим стартегически позиции там. Нашата позиция не е решаваща за Мадуро, но ще покаже принадлежност - дали сме в Европа или сме в Азия. Позицията на Радев ще подрони авторитета ни в ЕС абсолютно безсмислено за нас. И сега Радев е длъжен да дефинира много ясно българския интерес в своята позиция. Отвъд клишетата за международното право, социалистическата солидарност и световния мир. Той трябва да каже ясно какво конкретно печели България ако излезе с неговата позиция. Защото е ясно какво ще загуби - авторитет и доверие отстрана на партньорите в ЕС, с които имаме много повече общи интереси, отколкото с Венецуела. Сподели:", "date": "2019.02.10", "title": "ГОРЕЩО В ПИК! Тома Биков с унищожителна критика срещу Румен Радев: Позицията му за Венецуела съвпада с турската и руската"}
{"url": "https://pik.bg/%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B6%D0%B5%D0%BD%D0%B0-%D0%BE%D0%B3%D0%BB%D0%B0%D0%B2%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D1%81%D0%BA%D0%B0%D1%82%D0%B0-%D0%BA%D0%BE%D0%BB%D0%B5%D0%B3%D0%B8%D1%8F-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news818530.html", "text": "За първи път в близо 130-годишната история на адвокатската колегия във Варна жена бе избрана за председател. Новият шеф е Калина Милославова – победител в балотажа за ръководното място. От 467 адвокати с право на глас Милославова е подкрепена от 271 нейни колеги, а подгласникът й Росен Димитров – от 172-ма. 4 от бюлетините във вота са били недействителни. На първия тур в избора на нови ръководни органи на колегията, в края на януари, Милославова е с първи резултат от общо 7 кандидати. От създаването й през 1891 година адвокатската колегия в морския град винаги е била ръководена от мъже. Пръв неин председател е бил Михаил Паничерски. Първата жена, избрана за председател на организацията – Калина Милославова, е родена на 4 юни 1976 година във Варна и е с 16-годишен стаж в професията. Завършила е „Право“ и „Публична администрация“ в Техническия университет в града. От 7 май 2003 година е вписана като адвокат във Варненската адвокатска колегия. От 2003 до 2005 г. е била асистент в ВСУ „Черноризец Храбър“. От 2010 до 2016 г. е член на Дисциплинарния съд на ВАК. От 2016 до 2019 г. е член на Адвокатски съвет. В този мандат е и ръководител на Регионалния център за безплатно правно консултиране към адвокатската колегия във Варна. Сподели:", "date": "2019.02.10", "title": "ЗА ПЪРВИ ПЪТ: Жена оглави адвокатската колегия във Варна"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D1%86%D0%B8%D0%B3%D0%B0%D0%BD%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%BD%D0%B5-%D1%81%D0%BF%D0%B0%D0%B7%D0%B2%D0%B0%D1%82-%D0%B7%D0%B0%D0%BA%D0%BE%D0%BD%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B0%D1%82-%D0%B2%D0%BA%D0%B0%D1%80%D0%B0%D0%BD%D0%B8-%D0%B2-%D0%BF%D1%8A%D1%82-news818586.html", "text": "След 25 години ромска интеграция в България циганското население не само не е интегрирано, а става все по-дезинтегрирано. За да бъдем обективни, трябва да отбележим, че част от тези наши съграждани живеят по съвсем нормален начин - имат две-три деца, изпращат ги на училище, работят и не се издържат със социални помощи, живеят в нормални жилища, стараят се да се интегрират сами. Това каза в студиото на \"Денят започва с Георги Любенов\" вицепремиерът, военен министър и лидер на ВМРО Красимир Каракачанов в началото на коментара си за концепцията на партията за ромската интеграция. \"Минимум половината от това население живеят в един различен свят. И още по-лошо - благодарение на измислени правозащитници, които им втълпяват, че имат само права и всичко останало няма значение, тези хора повярваха, че могат да правят каквото искат в държавата - тоест могат да не си пращат децата на училище, могат да си пращат децата на магистралата да проституират, да крадат, да просят, могат да не ги възпитават, могат да влязат в двора ти и да ти откраднат собствеността, могат да те пребият или изнасилят. Тази част от циганското население трябва да бъде вкарана в пътя\", категоричен беше вицепремиерът. Сподели:", "date": "2019.02.10", "title": "Вицепремиерът Каракачанов: Циганите, които не спазват законите, трябва да бъдат вкарани в пътя"}
{"url": "https://pik.bg/%D0%BA%D0%B0%D1%80%D0%B0%D1%8F%D0%BD%D1%87%D0%B5%D0%B2%D0%B0-%D1%85%D1%83%D0%B1%D0%B0%D0%B2%D0%BE-%D0%B5-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%B7%D0%BD%D0%B0%D1%8F%D1%82-%D1%87%D0%B5-%D0%BF%D1%80%D0%B5%D0%B4%D0%B8-140-%D0%B3-%D0%BD%D0%B0%D1%88%D0%B8%D1%82%D0%B5-%D0%BF%D1%80%D0%B5%D0%B4%D1%86%D0%B8-%D1%81%D0%B0-%D0%BF%D1%80%D0%B8%D0%B5%D0%BB%D0%B8-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9--news818592.html", "text": "Хубаво е българите да знаят, че преди 140 г. нашите предци са приели един от най-демократичните закони в Европа. Това каза председателят на Народното събрание Цвета Караянчева при посрещането на първите гости в парламента в Деня на отворени врати на институцията. „Добре дошли в Народното събрание на тази знаменателна дата“, каза Караянчева, визирайки датата 10 февруари, когато преди 140 години е проведено първото заседание на Учредителното събрание. „Хайде да започваме обиколката. Вие ще имате какво да разкажете на вашите съученици на 16 април, когато ще бъде Денят на Конституцията сред български училища, защото нашата цел тази година е да популяризираме българската конституция и Учредителното събрание сред гражданите. Досега са се правили научни конференции, но сега е хубаво всички български граждани да знаят, че преди 140 години нашите предци са приели един от най-демократичните основни закони в Европа. Така че заповядайте“, каза още Караянчева. Председателят на парламента разказа, че има дневници, в които са се описвали заседанията. „Тогава е нямало стенографи, затова на другия ден те са се редактирали, защото народните представители много са държали всяка една от техните думи по време на дебат да бъде отразена. Имало е доста остри думи, които са се казвали и на другия ден, когато се прави редакцията на протоколите, тези думи са били премахвани. Приемал се е редактираният дневник преди заседанието на събранието“, каза още Караянчева. По думите ѝ дебатите са били цветущи. „Няма как да не споменем Петко Каравелов, Тодор Икономов, Петко Славейков. Все създателите на съвременна България“, допълни Караянчева. Тя обърна внимание на първите гости на мястото на стенографа в пленарна зала и изтъкна, че поетът Димчо Дебелянов е работил там. Сподели:", "date": "2019.02.10", "title": "Караянчева: Хубаво е българите да знаят, че преди 140 г. нашите предци са приели един от най-демократичните закони в Европа"}
{"url": "https://pik.bg/%D1%80%D1%83%D1%81%D0%B8%D1%8F-%D0%BF%D1%80%D0%BE%D0%B1%D0%B2%D0%B0-%D0%BD%D0%BE%D0%B2-%D1%81%D0%B0%D0%BC%D0%BE%D0%BB%D0%B5%D1%82-%D0%B7%D0%B0-%D0%B4%D0%B0%D0%BB%D0%B5%D1%87%D0%BD%D0%B0-%D1%80%D0%B0%D0%B4%D0%B8%D0%BE%D0%BB%D0%BE%D0%BA%D0%B0%D1%86%D0%B8%D1%8F-news818513.html", "text": "Новият руски самолет за далечен радиолокационен патрул А-100 извърши първия си полет, съобщи министерството на отбраната, цитирано от ТАСС. А-100 е създаден въз основа на военно-транспортния самолет Ил-76МД-90А. Той е оборудван с цифров навигационен комплекс и цифрова система за управление от \"стъклената\" кабина на пилотите, както и с нов локатор, произведен от концерна \"Вега\". \"Многофункционалният авиационен комплекс А-100 е разработен във връзка с поява на нови класове цели и създаването на изтребителна авиация от ново поколение. Възможностите му далеч превъзхождат както руските, така и чуждестранните му аналози, включително самолета ДРЛО Е-3 на военнов самолет за далечна радиолокацияно-въздушните сили на САЩ\", се казва в съобщението на министерството, отбелязва БТА. Сподели:", "date": "2019.02.10", "title": "Русия пробва нов самолет за далечна радиолокация"}
{"url": "https://pik.bg/%D0%BF%D0%BE%D0%BB%D0%BA%D0%BE%D0%B2%D0%BD%D0%B8%D0%BA-%D0%BE%D1%82-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D0%B3%D1%83%D0%B0%D0%B9%D0%B4%D0%BE-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-news818557.html", "text": "Във видеозапис, публикуван вчера в социалните мрежи, полковникът на активна служба в сухопътните сили призова да се позволи на хуманитарната помощ да влезе във Венецуела, както поиска Гуайдо. Президентът Николас Мадуро отказва да я допусне в страната, смятайки я за прелюдия към чуждестранна интервенция, която да го лиши от власт. Полковник Пас Хименес, облечен в униформа, заяви, че 90 на сто от армията, използвана за да задържа на власт президента Николас Мадуро, е недоволна от политиката му. Той призова министъра на отбраната Владимир Падрино Лопес \"да размисли\" и подчерта, че \"историята ще отсъди\". Преди седмица дивизионният генерал Франсиско Янес от военновъздушните сили също заяви, че вече не признава властта на Мадуро и призна Гуайдо за законен държавен глава. По-късно неговият пример последва пенсиониран генерал от армията. Върховното командване на въоръжените сили обаче изрази многократно пълна лоялност към Мадуро, припомня АФП. На 21 януари, два дни преди Гуайдо да се самопровъзгласи за президент, 27 военни от националната гвардия се разбунтуваха и бяха арестувани. Полковникът от венецуелската армия Рубен Алберто Пас Хименес заяви, че признава властта на самопровъзгласилия се временен президент Хуан Гуайдо, признат от около 40 страни, предаде Франс прес. Сподели:", "date": "2019.02.10", "title": "Полковник от венецуелската армия призна Гуайдо за президент"}
{"url": "https://pik.bg/%D1%81%D0%B8%D0%BD%D0%B8%D1%8F%D1%82-%D0%BF%D0%BE%D1%80%D1%82%D1%84%D0%B5%D0%B9%D0%BB-%D0%BD%D0%BE%D1%81%D0%B8-%D0%B1%D0%B5%D0%B7%D0%BF%D0%B0%D1%80%D0%B8%D1%87%D0%B8%D0%B5-news818352.html", "text": "Цветът на небето и морето според фъншуй е и символ на мъдростта, на въображението и новите хоризонти. Как да го използваме? Синьото се свързва, разбира се, с елемента вода, затова се счита, че носи силата на вечното, на постоянството, на упоритостта, на мъдростта. Интересното е, че според източните вярвания то е едновременно успокояващо, но и стимулиращо въображението и мисълта. Затова фъншуй специалистите подчертават, че може да го използваме в дома си особено добре в стаята на подрастващите, за да подпомага ученето, или в работен кабинет за вдъхновение. Смята се също, че в светъл нюанс е идеален цвят за таван дори на всекидневна, защото напомня небе и ни кара да се чувстваме спокойни и в хармония. Специалистите обаче подчертават, че когато става дума за чанти и портмонета, трябва да внимаваме. По принцип се вярва, че синята чанта е много подходяща за едни дами и много неблагоприятна за други. От една страна, синьото се свързва със скрити заложби и е хубаво да се носи, когато имаме нужда от изострена интуиция, шесто чувство и търсим някакъв отговор, който ни убягва. Но от друга страна, това е цветът на водата и в чисто финансов план се свързва с нестабилност и потънали средства. Затова дори и да можете да си позволите синя чанта в някои ситуации, никога не си купувайте синьо портмоне. Сподели:", "date": "2019.02.10", "title": "Синият портфейл носи безпаричие"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%B5%D1%82%D1%80%D0%BE%D0%BB%D0%BD%D0%B0-%D0%B8-%D0%B3%D0%B0%D0%B7%D0%BE%D0%B2%D0%B0-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC%D0%B5-%D1%83%D1%81%D0%B8%D0%BB%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B7%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81-news818308.html", "text": "Българската петролна и газова асоциация излезе с декларация заради въвеждането на системата за противодействие на контрабандата на горива в страната. Ето какво заявяват от асоциацията: По повод на въвеждането на системата за противодействие на контрабандата на горива в страната, членовете на Българската петролна и газова асоциация заявяват, че напълно подкрепят усилията на правителството за борба с нелегалните практики и сивия сектор в нашия бранш. Пожелаваме успех на държавните контролни органи и очакваме резултатите от работата на системата да бъдат обявявани при пълна прозрачност. Още веднъж подчертаваме, че легалните оператори в сектора винаги са били за спазването на буквата на закона и за чиста пазарна среда. БПГА приветства категорично заявената от правителството политическата воля за изсветляване на един структуроопределящ за българската икономика сектор. За първи път се полагат решителни усилия за справяне с контрабандния внос на горива в България, което е в интерес на всички български данъкоплатци. В същото време смятаме, че това е само първата крачка в правилната посока като съществена част от работата тепърва предстои. За да имат мерките срещу сивата икономика в сектора на течните горива пълен ефект, е необходимо да се осъществява цялостен контрол върху целия път на горивото – от входа на държавата до колонките на бензиностанциите. Наблюдението трябва да обхване всички бази, рафинериите и данъчните складове на територията на страната, както и да се осъществи връзка с Българската акцизна централизирана информационна система (БАЦИС) и системата на Националната агенция за приходите. Само тогава можем да отчетем добър резултат както за българската хазна, така и за конкурентната среда в страната. Членовете на Българската петролна и газова асоциация още веднъж заявяват пълната си подкрепа за всички действия на държавата, които имат за цел пресичане на нелегалната търговия с горива. Асоциацията ще съдейства по всякакъв начин на тези усилия. Сподели:", "date": "2019.02.10", "title": "Българската петролна и газова асоциация: Подкрепяме усилията на правителството за борбата със сивия сектор в бранша"}
{"url": "https://pik.bg/%D0%B1%D0%B0%D0%BD%D0%BA%D0%B5%D1%80%D1%8A%D1%82-%D0%BB%D0%B5%D0%B2%D0%BE%D0%BD-%D1%85%D0%B0%D0%BC%D0%BF%D0%B0%D1%80%D1%86%D1%83%D0%BC%D1%8F%D0%BD-%D0%B7%D0%B0-%D1%82%D0%BE%D0%B2%D0%B0-%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D0%BD%D0%BE%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%BA%D1%80%D0%B8%D0%B7%D0%B0-%D0%B4%D0%BD%D0%B5%D1%81-%D0%B6%D0%B8%D0%B2%D0%B5%D0%B5%D0%BC-%D0%BF%D0%BE-%D0%B4%D0%BE%D0%B1%D1%80%D0%B5--news818572.html", "text": "Задава ли се нова световна финансова криза ши как живее българинът в момента. Това коментира пред сутрешния блок на Нова телевизия един от родните топ банкери Левон Хампарцумян. „Умереният икономически растеж не е причина за притеснения – анализира Хампарцумян. - По-скоро става дума за умерено-оптимистичен вариант въпреки песимизма в Брюксел. Не всички прогнози се сбъдват по начина, по който са направени. По-скоро от Брюксел правят едно предупреждение. Ясно е, че икономиката е циклична и не може да върви само нагоре. Има възходи и спадове. Никой точно днес не може да каже Великобритания кога и как ще напусне Евросъюза. В Италия доста правитества се сменят и политиката им е доста нестабилна, но имат доста силна икономика и успяват да балансират. Особенно този бизнес свързан с експорт и туризъм. Това държи държавата им в по-добро състояние, отколкото може да се очаква. Ако погледнем в нашата къщичка, всъощност, днес живеем по-добре отколкото преди 30 години. Сигурен съм в това. Ясно е, че има едни хора, които живеят с носталгия към далечното минало, но това са фактите. Винаги ще има недоволни. Въпросът е на тези хора, които са икономически по-активни и предприемчиви, да имат подходящи условия да работят спокойно. Да им се създадат условия за това. Да създават работни места и да потребяват. При положение, че премиерът Бойко Борисов обяви възможност за 10 процентно увеличение на заплатите, явно финансовият министър му е казал, че може. По-важно е това, което се случва в частния бизнес тук. Има сегменти, в които конкуренцията е много сериозна. Имам предвид  Ай Ти сектора, производството за експорт. Трудно е да се намери работа в днешния свят на функционално неграмотните, за които напоследък все повече се говори. Проблемът е, че те не могат да се нагодят към новите условия. Върху това трябва да се акцентира и работи. Част от днешните разочарования у някои хора идват от това, че критиците бяха създали у хората свръхочаквания към ЕС. Хората очакваха, че ще си легнат без да са членове и на другия ден от небето ще капят мед и сметана. Сега хората са по-предпазливи, когато говорят за еврото. Ние еврото на практика го имаме от 22 години с фиксирания курс. Кредитите ни ще се превалутират в евро, като обикновено това става с определени регулации, за да се ограничи възможността на банките да спечелят кой знае колко много. Ще се присъединим към едно по-висока зона на благоденствие и успех в въвеждането на еврото. Еврото не носи жизнения стандарт, а нашия труд и нашите постижения. И това трябва да е пределно ясно на хората. Еврото на практика е това, колко сме направили, левът – също. Но за това ще мислим след 2022 година. Това е първата възможна година, която еврото би могло да бъде въведено у нас. Става нещо като онова чакане на 2012 година, когато всички чакаха края на света. Дали ще можем да си купуваме по-лесно коли и къщи тази година?  Както е казал мечо Пух – едни ще могат, други – не. Всичко зависи от стандарта. България от доста дълго време расте с по 3 - 4 процента икономически и това нещо вече може да се усети у нас и от обикновения човек”. Сподели:", "date": "2019.02.10", "title": "Банкерът Левон Хампарцумян за това задава ли се нова финансова криза: Днес живеем по-добре отколкото преди 30 години"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%85%D1%83%D0%B0%D0%BD-%D0%B3%D1%83%D0%B0%D0%B9%D0%B4%D0%BE-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B2%D1%8A%D0%BD%D1%88%D0%BD%D0%B0-%D0%BD%D0%B0%D0%BC%D0%B5%D1%81%D0%B0-%D0%B2%D1%8A%D0%B2-%D0%B2%D0%B5%D0%BD%D0%B5%D1%86%D1%83%D0%B5-news818556.html", "text": "Американският конгресмен от демократическата партия в САЩ Ро Ханна предупреди, че лидерът на венецуелската опозиция Хуан Гуайдо, обявил се за временно изпълняващ президентските задължения, се опитва да използва американска военна интервенция, предава ТАСС, цитирани от „Фокус”. Това Ро Ханна е написал на страницата си в Туитър. \"Господин Гуайдо, вие се провъзгласихте за лидер на Венецуела, но нямате право да разрешавате американска военна намеса. Единствено Конгресът на САЩ е в правомощията си да направи това. А ние не възнамеряваме да го сторим\", написа Ханна. В интервю за вестник The Wall Street Journal Гуайдо е намекнал, че за да се смъкне сегашния режим е възможно да се използва и чужда интервенция. По думите му, \"военната операция може да се окаже най-ефективната форма за натиск \", но не това е нещото, на което опозицията разчита. В интервю за телевизионния канал CBS американският президент Доналд Тръмп не изключи възможността да задейства въоръжените сили на САЩ във Венецуела. На свой ред Мадуро заяви, че военно нахлуване от страна на САЩ означава огромни човешки и военни загуби за тях, самите. Министерството на отбраната на Венецуела сее обърнало с призив към младежите да се записват във въоръжените сили на страната. Сподели:", "date": "2019.02.10", "title": "Американски конгресмен предупреди: Хуан Гуайдо опитва да използва външна намеса във Венецуела"}
{"url": "https://pik.bg/%D0%BF%D1%8A%D0%BB%D0%B5%D0%BD-%D0%B0%D0%B1%D1%81%D1%83%D1%80%D0%B4-%D0%B0%D0%B4%D0%B8%D0%B4%D0%B0%D1%81-%D0%B8%D0%B7%D1%82%D0%B5%D0%B3%D0%BB%D1%8F-%D0%B1%D0%B5%D0%BB%D0%B8-%D0%BC%D0%B0%D1%80%D0%B0%D1%82%D0%BE%D0%BD%D0%BA%D0%B8-%D0%BE%D1%82-%D0%BF%D0%B0%D0%B7%D0%B0%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D1%80%D0%B0%D1%81%D0%B8%D0%B7%D1%8A%D0%BC-news818546.html", "text": "След обвинения в расизъм „Адидас” обяви, че изтегля от пазара своя марка чисто бели маратонки . Моделът е част от линия продукти на компанията, създадени в чест на „Месеца на афроамериканската история”, който се чества в няколко страни, включително и САЩ. Подобна съдба сполетя и „Гучи”, която изтегли свой модел пуловер, който също бе заклеймен в социалните мрежи като расистки . Моделът маратонки на „Адидас” е част от линия, вдъхновена от Харлемския ренесанс през 20-те и 30-те години и е замислена в чест на Месеца на афроамериканската история. Той се отбелязва всеки февруари в САЩ, Великобритания, Ирландия, Канада и Холандия. Чисто белите маратонки обаче очаквано бяха буквално унищожени от критики в социалните мрежи, а „Адидас” ги изтегли веднага от пазара и поднесе извинение. Под прицел се оказаха и в „Гучи” , заради модел черен плетен пуловер, чиято яка може да се вдига и да покрива долната част на лицето. В нея има и отвор за устата, ограден с червено. Социалните мрежи обаче отсъдиха, че моделът наподобява т.нар. „блекфейс” – театрален грим, използван в миналото от бели актьори, за да окарикатуряват чернокожи. Актьорите се намазвали в черно и се гримирали с големи червени устни. Пуловерът на „Гучи” също е ч аст от линия скиорско облекло , което се предлага в различни модели и комбинации. От компанията обаче веднага изтеглиха критикувания модел, поднесоха извинения и заявиха, че са си взели поуки. Двете компании са част от дълга поредица подобни случаи в последните години . Под прицел наскоро попадна и „Долче и Габана” заради рекламно видео. В него азиатка, облечена в дрехи на марката, се опитва да яде различни храни, като пица и спагети, с традиционните китайски пръчици за хранене. Рекламата веднага предизвика остри реакции, че се подиграва с китайското достойнство и се опитва да вменява стереотипи. През 2017-а пък „Зара” изтегли свой модел пола, която беше щампована с анимационна жаба. Според социалните мрежи обаче въпросната жаба напомняла прекалено на жабокът Пепе. Той е създаден още през 2005-а и през годините се превърна в герой на различни колажи, шеги и пародии в социалните мрежи. Покрай президентските избори в САЩ през 2016-а обаче образът му започна да се използва от поддръжници на Доналд Тръмп , а впоследствие и от различни крайнодесни движения. В крайна сметка Пепе също бе заклеймен като символ на омразата, а „Зара” също трябваше да изтегля полата от пазара. В края на миналата година от „Прада” също бяха обвинени в расизъм заради своя линия аксесоари за чанти, които варираха от малки играчки до ключодържатели. Една от тях обаче приличаше на маймуна с голяма червена уста, а някои отново съзряха в нея символ на расизъм и въпросния „блекфейс”. Най-мощната вълна от критики вероятно обаче отнесе “H&M” , които преди време пуснаха рекламна кампания на свои продукти. В тях малко чернокожо момченце носеше блуза с надпис „Най-готината маймуна в джунглата”. Сподели:", "date": "2019.02.10", "title": "ПЪЛЕН АБСУРД: \"Адидас\" изтегля бели маратонки от пазара заради обвинения в расизъм"}
{"url": "https://pik.bg/%D0%B5%D0%BC%D0%B1%D0%BB%D0%B5%D0%BC%D0%B0%D1%82%D0%B8%D1%87%D0%B5%D0%BD-%D0%B8%D0%B3%D1%80%D0%B0%D1%87-%D0%BD%D0%B0%D0%BF%D1%83%D1%81%D0%BA%D0%B0-%D0%BC%D0%B8%D0%BB%D0%B0%D0%BD-news818488.html", "text": "Отборът на Милан е на крачка от това да се раздели с един от своите емблематични футболисти. Изданието \"Ла Република\" твърди, че Иняцио Абате играе своите последни мачове за \"росонерите\". Договорът на бранителя изтича в края на лятото, а от медията са убедени, че бившият италиански национал няма да получи предложение за нов контракт. Абате е юноша на клуба, като до този момент е записал 300 мача за Милан. Очакванията са, че Абате ще продължи кариерата си в американския ЛА Галакси, където ще си партнира със своя бивш съотборник в Милан - Златан Ибрахимович, акцентира \"Топспорт\". Сподели:", "date": "2019.02.10", "title": "Емблематичен играч напуска Милан?"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D0%BD%D0%BE%D0%BB%D0%BE%D0%B2-%D0%B0%D0%BA%D0%BE-%D1%80%D0%B5%D1%88%D0%B8%D0%BC-%D0%B4%D0%B0-%D0%B8%D0%B7%D0%B4%D0%B8%D0%B3%D0%B0%D0%BC%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D1%82%D0%BE%D0%B2%D0%B0-%D0%BD%D1%8F%D0%BC-news818583.html", "text": "„Издигането на евродепутат не е нещо, което непременно сме си науми, но съществува като възможност. Ако стигнем до такова нещо, е напълно сигурно, че този кандидат няма да съм аз, няма да бъде моят заместник и няма да бъде някой от членовете на изпълнителния ни съвет. Ако ще правим такова нещо, то ще бъде за да получим възможността да изправим някой автентичен представител на работниците в ЕП“, обясни Димитър Манолов в интервю за предаването „Неделя 150“. Той увери, че засега нямат планове да влизат в българската политика. По думите му такъв път крие сериозни опасности: „Ако тръгнем да правим партия, като нищо можем да си съсипем синдиката“. От КТ „Подкрепа“ заявиха, че ще се борят с всички сили за българската енергетика. „Ще се борим и в Брюксел и навсякъде, където трябва, защото огромната част от проблемите на българската енергетика не са български. Голямата заплаха за нея не идва от България. Ще се борим на всички нива, ако трябва и в Брюксел“, категоричен бе Димитър Манолов. От синдиката разкритикува системата за финансиране на образованието. Според Манолов системата трябва да е разходо-покривна. Той бе категоричен обаче, че проблемът не е само във финансирането: „Увеличаването на заплатите на учителите е изключително важно, това е най-важната първа стъпка, но не може да се спре дотам. Образованието по целия свят е в криза и българското не прави изключение. В това смачкано общество, в което живеем, родителите са склонни да прехвърлят всичките си семейни и личностни дефицити върху училището. Оттам нататък идва детската агресия, агресията срещу преподаватели от всички страни и така училището става несигурно. Преовластяването на незрели индивиди работи наопаки. Когато едно дете е болно като личност, това непременно има своите корени в семейството“. Манолов бе категоричен, че училището и учителят трябва да бъдат защитени и обществото да гледа на тях по различен начин: „Трябва да е ясно, че там не може да посягаш, там трябва да има ред във всичко. Трябва да има маниакално уважение към тази институция“. Президентът на КТ „Подкрепа“ коментира и Концепцията за ромите на вицепремиера Красимир Каракачанов. Той отдава излизането на документа на предстоящите избори. Според него всеки шум в такива чувствителни материи създава изкривявания. В тези теми трябва да се работи тихичко, категоричен е той. „Опитваме се да стоим здраво и устойчиво и да казваме истината такава, каквато е. Да се борим за правата на хората, без да правим недопустими компромиси. Много грешки сме правили, но в рамките на всичко ние изградихме характер, който искрено се надявам да не бъде променен“, каза още Манолов, който бе преизбран начело на „Подкрепа“. Той добави, че с всички политици работят безстрастно. Според Димитър Манолов Европа е в криза и това е най-големият ни проблем: „Проблемът е в това, че при сегашните правила решаването на този проблем е в ръцете на тези, които са го създали. Не е оптимистично предположението, че те ще направят нещо срещу себе си. Алчността е по-силна от инстинкта за самосъхранение“. Европа продължава да бъде континентът, който носи мир и просперитет, но се срива надолу, добави още синдикалистът. Според него Европа трябва да се подреди наново. Притесненията му обаче са свързани и с това, че се надига голям популизъм. Ако решим да издигаме кандидат за евродепутат, това няма да съм аз или някой от ръководството на КТ „Подкрепа“, заяви в ефира на БНР президентът на синдиката Димитър Манолов. Сподели:", "date": "2019.02.10", "title": "Лидерът на \"Подкрепа\" Димитър Манолов: Ако решим да издигаме кандидат за евродепутат, това няма да съм аз"}
{"url": "https://pik.bg/%D1%81%D0%B0%D1%89-%D0%B8-%D1%80%D1%83%D1%81%D0%B8%D1%8F-%D1%81-%D0%BF%D1%80%D0%BE%D0%B5%D0%BA%D1%82%D0%BE%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-%D0%B2-%D1%81%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-news818522.html", "text": "Съединените щати призовават Съвета за сигурност на ООН да призове официално за свободни и честни президентски избори с международни наблюдатели във Венецуела, съобщи Ройтерс и отбеляза, че това е накарало Русия да внесе конкурентна проекторезолюция. Дипломати от 15-те държави членки на Съвета за сигурност са се срещнали вчера следобед при закрити врата, за да обсъдят изготвената от САЩ проекторезолюция. В нея се изразява \"пълна подкрепа за Националното събрание като единствената демократично избрана институция\" във Венецуела. По време на обсъждането на американския текст Русия, която обвини Вашингтон, че подпомага опит за преврат във Венецуела, е предложила алтернативен текст, казват дипломати. В него се изразява \"загриженост заради опитите за намеса във въпроси, които са изцяло в рамките на вътрешната юрисдикция\". Изразява се и \"безпокойство заради заплахите за употреба на сила срещу териториалната цялост и политическата независимост\" на Венецуела. Не е ясно дали и кога ще бъдат предложени за гласуване проекторезолюциите. За да бъдат приети, те се нуждаят от гласовете на девет страни, както и да не им бъде наложено вето от САЩ, Великобритания, Франция, Русия или Китай, пише БТА. Сподели:", "date": "2019.02.10", "title": "САЩ и Русия с проекторезолюция за Венецуела в Съвета за сигурност"}
{"url": "https://pik.bg/106-%D0%B3%D0%BE%D0%B4%D0%B8%D1%88%D0%B5%D0%BD-%D0%B4%D0%BE%D0%BA%D1%82%D0%BE%D1%80-%D1%80%D0%B0%D0%B7%D0%BA%D1%80%D0%B8-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B4%D1%8A%D0%BB%D0%B3%D0%BE%D0%BB%D0%B5%D1%82%D0%B8%D0%B5%D1%82%D0%BE-news818502.html", "text": "Японският доктор Шигеаки Хинохара, който почина от дихателна недостатъчност на 18 юли 2018-а на 106 години, обяснява тайната на дълголетието. Почти до самата си смърт той е приемал пациенти, а лекарският му дневник е запълнен за пет месеца напред. Д-р Хинохара се превърна в символ за активно дълголетие, след като на 90 години публикува есето си “Живей дълго, живей добре”. Тиражът на това есе на дълголетника е над 1,2 милиона екземпляра. Той е може би първият медицински специалист, доказал връзката на дълголетието със здравословния начин на живот и позитивното отношение към него. “Аз смятам за своя мисия да предам знанията за това как човек да съхрани не само физическото си, но и душевното си здраве”, казва д-р Хинохара. Когато навършва 88 години, той става автор на сценарий на мюзикъл, в който участва и като актьор. На 90 години уникалният доктор застава зад диригентския пулт на оркестър, осъществявайки своята мечта. След като отпразнува 105-ата си годишнина, дълголетникът си позволява пътешествие до Тайван. Човек получава енергия не от храната или от съня, а от веселието. Помните ли как в детството, когато ни е било весело, сме забравяли да се храним, пък и сън не ни е бил нужен? При възрастните е същото. Не трябва да изтощавате тялото си, като си поставяте някакви точни, категорични и твърди правила и ред за прием на храна или сън. Всички тях ги свързва само едно: сред дълголетниците няма нито един дебелак. Аз например на закуска пия кафе или мляко, или портокалов сок с лъжичка зехтин (то е полезно за артериите и кожата). Обядът ми - мляко с бисквити или нищо, ако съм прекалено зает. Когато работя, въобще не чувствам глад. Моята вечеря - зеленчуци, малко риба и ориз. Два пъти в седмицата изяждам по 100 грама немазно месо. Моят календарен дневник обикновено е запълнен до края на следващата година - записани пациенти за прием, лекции и работа в болницата. Но през 2016 г. планирах да се развлека малко и посетих Олимпиадата в Токио! Но ако все пак не го избегнете, ако сте решили да стане, опитайте се да го направите колкото може по-късно. Сега пенсионната възраст в Япония е 65 години, но тя бе въведена преди половин век, когато средната продължителност на живота беше 68 години, а столетниците за цяла Япония бяха само 125 души. Сега японските жени живеят средно до 86 години, мъжете - до 80 години, а тези, които са прехвърлили 100-те, са 36 хиляди! Аз чета по 150 лекции на година за всякаква аудитория - от ученици до бизнесмени. Моите лекции продължават час-час и половина. И аз ги чета, стоейки прав пред моята аудитория. Когато лекарят ви препоръча да си направите някакви изследвания или да се подложите на операция, попитайте го: а дали той би посъветвал за същото своите деца, жена си и другите си роднини? Лекарите не могат да излекуват всичко, каквото и да говорят. За какво да търпите излишни страдания? Понякога музиката или животинките терапевти помагат по-добре от хирургията. За да останете здрави, изкачвайте се по стълбите и носете сами пазарските си чанти и въобще багажа си. Аз прескачам наведнъж по две стъпала, за да работят и действат мускулите ми. Много ме вдъхновява поемата на Робърт Браунинг “Абат Фоглър”. Още като дете ми я четеше моят баща. В нея се казва, че трябва да си поставяш големи цели - и в изкуството, и в живота. Най-добрият начин да се справяте с нея е да откриете нещо много интересно. Когато детето го боли зъб, трябва да привлечете интереса му към някаква игра, да го въвлечете в нея и то веднага ще забрави болката. Болниците трябва да се замислят за подобен подход. В нашата болница “Свети Лука” има много веселие: музика, животни, арт терапия. Всичко това много помага. Запомнете: никой не знае кога ще чукне неговият час. Не можете да отнесете всичко това със себе си. Болниците трябва да са готови за големи катастрофи и са длъжни да приемат всеки, който почука на портата. Нашата болница е така устроена, че при необходимост хирурзите могат да оперират където се случи: в мазето, по коридорите, в параклиса. Повечето хора смятат, че съм се побъркал, като се подготвям за катастрофи. Но на 20 март 1995 г. всичко това свърши работа, когато сектата “Аум Синрике” извърши терористичен акт в токийското метро. Но аз не се радвам, че се оказах прав. Ние тогава приехме 740 жертви и за два часа определихме, че става дума за газ зарин. За съжаление, един пациент не оживя, но спасихме 739 души. Науката поставя всички нас под един знаменател, но ние сме различни, а болестите са тясно свързани с нашата душа. За да разбереш болестта и да помогнеш на човека, е нужна не само наука, но и изкуство. На 31 март 1970 г., когато бях на 59 години, летях от Токио до Фукуока. Беше прекрасно слънчево утро, аз се любувах на Фуджияма, когато самолетът беше пленен от членове на комунистическото ядро “Червена армия”. Следващите 4 дни прекарах прикован към седалката в 40-градусова жега. Бидейки лекар, аз наблюдавах себе си отстрани и бях поразен от факта как тялото се приспособява към кризите. Моят баща през 1900 г. заминал за САЩ да учи в Университета “Дюк“ в Северна Каролина. Той беше човек, тръгнал по нов път и един от моите герои. По-късно се появиха и други: когато се оказвах в трудно положение, се стараех да си представя какво биха направили те на мое място. До 60 години ние живеем за благото на своето семейство и на нас ни е лесно да достигнем набелязаните цели. Но след това сме длъжни да се стремим да работим за благото на цялото общество. Откакто навърших 65 години, аз работя безплатно, по 18 часа на ден, седем дни в седмицата. И се наслаждавам на всяка минута, цитира го . Сподели:", "date": "2019.02.10", "title": "106-годишен доктор разкри тайната на дълголетието"}
{"url": "https://pik.bg/%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%BD%D0%BE-%D0%BF%D1%80%D0%B8%D0%BD%D1%86-%D1%84%D0%B8%D0%BB%D0%B8%D0%BF-%D0%B2%D1%8A%D1%80%D0%BD%D0%B0-%D1%88%D0%BE%D1%84%D1%8C%D0%BE%D1%80%D1%81%D0%BA%D0%B0%D1%82%D0%B0-%D1%81%D0%B8-%D0%BA%D0%BD%D0%B8%D0%B6%D0%BA%D0%B0-news818534.html", "text": "Съпругът на британската кралица Елизабет Втора - 97-годишният Принц Филип - реши да спре да шофира и доброволно върна шофьорската си книжка по-малко от месец след пътно произшествие, при което пострадаха две жени, предадоха Асошиейтед прес и Ройтерс. Бъкингамският дворец съобщи, че \"след внимателно обмисляне съпругът на кралица Елизабет Втора е взел решение доброволно да предаде свидетелството си за правоуправление\". Принц Филип беше на волана на своя Ленд Роувър (Land Rover) близо до кралското фамилно имение Сандрингам в Норфолк, когато блъсна друга кола на 17 януари. Той не пострада, но две жени в другата кола бяха ранени, макар и не сериозно, а 9-месечно момченце остана невредимо. Два дни по-късно Филип бе сниман да кара кола без колан. Полицията заяви, че са му отправени съответните предупреждения след това. Сподели:", "date": "2019.02.10", "title": "ДОБРОВОЛНО: Принц Филип върна шофьорската си книжка"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%B3%D0%B0%D0%B4%D0%B0%D1%82%D0%B5%D0%BB%D0%BA%D0%B0-%D0%B4%D0%B6%D0%B5%D0%BC%D0%B8%D0%BD%D0%B0-%D0%B8%D0%B4%D0%B2%D0%B0-%D0%BD%D0%BE%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D0%BA%D1%80%D0%B8%D0%B7%D0%B0-news818364.html", "text": "Британска гадателка, известна като единствената, която гледа на аспержи, направи своите предсказания за 2019 г. и взриви света. С помощта на своите свръхестествени аспержи, които ползва, за да гледа в бъдещето, Джемина Пакингтън неотдавна предрече Брекзит, както и президентските успехи на Доналд Тръмп и Еманюел Макрон. Сега тя вещае, че през 2019-а ни очаква икономическа рецесия. Кризата ще удари главно САЩ, но нейните последствия ще се усетят навсякъде по света. Страховете от Брекзит ще се окажат крайно преувеличени, сочат аспержите на Джемина. Тя ги подхвърля във въздуха и въз основа на това какви контури оформят на земята, гадателката прави своите прогнози. Според нея търговската война между САЩ и Китай ще бъде преустановена през 2019 г., а английският женски национален футболен отбор ще спечели Световното, което ще се проведе във Франция през лятото. Голям успех на наградите „Оскар“ ще завоюва лентата \"Роди се звезда\", категорична е Джемина. Британската екстрасенска била посветена в изкуството на гадаенето, когато била едва 8-годишна. Неин наставник и учител била леля ѝ, която пък гледала на чаени листенца. За разлика от нея обаче, Джемина се усъвършенствала в използването на друг хранителен продукт — аспержите. За да направи своето предсказание, тя хвърля зеленчуците във въздуха и после тълкува начина, по който са се подредили при падането. Сподели:", "date": "2019.02.10", "title": "Британската гадателка Джемина: Идва нова икономическа криза!"}
{"url": "https://pik.bg/%D0%BF%D1%80%D0%B5%D0%B4%D0%B8-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0%D1%82%D0%B0%D0%BB%D0%B8%D1%8F-%D0%BA%D0%BE%D0%B1%D0%B8%D0%BB%D0%BA%D0%B8%D0%BD%D0%B0-%D1%81%D0%B5-%D0%BE%D1%82%D0%B4%D0%B0%D0%B4%D0%B5-%D0%BD%D0%B0-%D1%81%D0%BF%D0%B0-%D0%BF%D0%BE-%D0%B6%D0%B5%D0%BD%D1%81%D0%BA%D0%B8-news818538.html", "text": "Наталия Кобилкина се отдаде на СПА по женски преди раждането. Бъдещата майка сподели, че е изключително щастлива да е в компанията на близките си и да се радват на горещите спа басейни. Сексоложката, която чака дете от богатия грък Такис Дретакис, още се двоуми дали да ражда в Бали или в Швейцария. \"Бременността не трябва да слага край на забавленията на жената\", категорична е тя, цитирана от столичен всекидневник. Сподели:", "date": "2019.02.10", "title": "ПРЕДИ РАЖДАНЕТО: Наталия Кобилкина се отдаде на СПА по женски"}
{"url": "https://pik.bg/%D0%B2-%D1%88%D0%B8%D1%80%D0%BE%D0%BA%D0%B0-%D0%BB%D1%8A%D0%BA%D0%B0-%D0%B8%D0%B7%D1%8F%D0%B4%D0%BE%D1%85%D0%B0-70-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D1%81%D1%83%D0%B4%D0%B6%D1%83%D0%BA-%D0%B8-40-%D1%81%D0%BB%D0%B0%D0%BD%D0%B8%D0%BD%D0%B0-%D0%BF%D0%BE%D0%BB%D1%8F%D1%85%D0%B0-%D0%B3%D0%B8-%D1%81%D1%8A%D1%81-120-%D0%BB%D0%B8%D1%82%D1%80%D0%B0-%D1%87%D0%B5%D1%80%D0%B2%D0%B5%D0%BD%D0%BE-%D0%B2%D0%B8%D0%BD-news818492.html", "text": "Широка лъка събра хиляди за празника на „Майсторското мезе” за трета поредна година. Това съобщиха от пресцентъра на Община Смолян. Жителите и гостите на известното родопско село се насладиха на апетитни месни и млечни мезета, направени от местните производители. На призива на организаторите „Елате в Широка лъка, за да опитаме заедно вкусни мезета, хубаво вино и да се повеселим, а накрая ще определим чии мезета са най-добри тази година” се включиха стотици дегустатори. Те безплатно опитваха чудесните вкусови качества на месните и млечни продукти. Дегустацията вървеше и с чаша червено вино, а след това се гласуваше в кутия с номера на всяка маса за най-добрия майстор. Гостите и жителите на празника бяха поздравени от кмета Николай Мелемов и неговите заместници Венера Аръчкова и инж.Мариана Цекова. Събитието уважиха председателят на Общинския съвет инж. Данчо Киряков и Денислав Костов, директор на ОД на ДФЗ в Смолян. Равносметката след празника беше – изконсумирани 70 кг суджук, 40 кг сланина, 80 кг хляб и изпито 120 литра червено вино. Вкусните мезета бяха приготвени от майстори от Широка лъка, Стикъл и Солища, посочи кметът на Широка лъка Васил Седянков. Организатори на празника са кметството и читалището в селото. Сподели:", "date": "2019.02.10", "title": "В Широка лъка изядоха 70 килограма суджук и 40 сланина, поляха ги със 120 литра червено вино"}
{"url": "https://pik.bg/%D1%83%D1%87%D0%B5%D0%BD%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D1%81%D0%B5-%D0%B4%D0%B2%D0%B8%D0%B6%D0%B0%D1%82-%D0%BC%D0%B0%D0%B3%D0%BD%D0%B8%D1%82%D0%BD%D0%B8%D1%82%D0%B5-%D0%B2%D1%8A%D0%BB%D0%BD%D0%B8-%D0%BD%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE-news818459.html", "text": "Учени от университета на Нортъмбрия установиха, че магнитните вълни на Слънцето се държат различно от смятаното досега, съобщи сайтът Физ.орг. Анализът на данни, събирани 10 години, показа, че магнитните вълни в короната на Слънцето - най-външния атмосферен слой, реагират на звукови вълни, идващи от недрата на звездата ни. Досега се смяташе, че тези вълни се образуват на повърхността на Слънцето, където водородът достига температура 6000 градуса и възбужда магнитното поле. Британските учени откриха доказателства, че магнитните вълни реагират или се възбуждат по-високо в атмосферата от звуковите вълни, които оставят ясен маркер по тях. Наличието на този маркер означава, че цялата корона се разтърсва в отговор на звуковите вълни. Това предизвиква вибрации в много ясен обхват честоти. Магнитните вълни имат голяма роля за пренасянето на енергия в Слънчевата система. Освен че загряват короната на Слънцето, те ускоряват слънчевия вятър, който се движи със скорост около 1,6 милиона км/ч. Те се отразяват и на атмосферата на звезди и планети, на магнитното им поле, предизвикват полярни сияния. Сподели:", "date": "2019.02.10", "title": "Учени откриха как се движат магнитните вълни на Слънцето"}
{"url": "https://pik.bg/%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D0%B0%D0%BA-%D0%BB%D0%B8-%E2%80%9E%D0%B1%D0%BE%D1%8F%D0%BD%D1%81%D0%BA%D0%B8-%D0%BB%D0%B8%D0%B2%D0%B0%D0%B4%D0%B8%E2%80%9D-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D0%B5-%D0%BF%D1%80-news818578.html", "text": "Честно речено, отчетът за двегодишното пребиваване на г-н Радев като държавен глава ме остави в двоумение. Даже и в триумение, да не кажа направо - и в притеснение. В констатациите му имаше и големи дози истина. Ако започна с най-важното (но и най-тъжно), то е отливът от България на чуждестранните инвестиции. При това президентът не е изсмукал този факт от пръстите си, а от данните на БНБ. По принцип чуждият инвеститор е ужасно интуитивно животно. В смисъл че има навика да влага парите си само там, където има и далавера за него. Нещо като белия мисионер, който срещу евтини стъкълца (обявени за мъниста) купува доверието (и евтината работна ръка, и природните богатства) на местното цветнокожо население... Но когато част от това население (в нашия случай – държавните служители) прозре, че и то може да участва в далаверата, инвеститорът бяга. И нещо повече, предупреждава колегите си да не ходят в държава, където било имало „усещане за корупция“, както се изрази и президентът. Какво „усещане“ бе, братя българи? Че аз направо си се чудя защо не преименуваме ЗОП в ЗПП? Сиреч от Закон за обществените поръчки в такъв за „персоналните“ такива? Ще бъде много по-точно... Да, ама г-н Радев не посочи нито един конкретен факт за „усещането“ за корупция. И думите му като че ли увиснаха в сферата на замерянията с компромати. Впрочем нещо подобно се получи и с жалбите му за изтребителите. Не разбирам много (или по-точно много не разбирам) от темата. Но все пак президентът е човек военен, а по спомените ми от казармата те говорят кратко, точно и ясно. Следователно, поне според мен, г-н Радев, вместо с недомлъвки и намеци, следваше да каже поне четири неща. Първо, че Чехия и Унгария избраха грипените и от това не последваха никакви геостратегически или геополитически драми за нито една от тях. Обратно, в Унгария шведите направиха и паралелни инвестиции, в резултат на което тя сега е една от водещите в Европа в айти технологиите. Второ, че Швеция радикално подобри офертата си (10 самолета вместо 8 за същите пари, пълно въоръжение и т.н.). Чудя се защо и нашите уж „независими“ медии скромно премълчаха тази информация. Ама май ще взема да спра да се чудя... Трето, че бяхме подложени на направо недопустим натиск от страна на Държавния департамент на САЩ да изберем именно фалконите. И четвърто, но не и по важност – защо бедната арабска държавица Бахрейн купува същите тези изтребители по 60 милиона евро единия, не силно по-богатата от нас Словения – по 78,5 милиона евро, а от нас се искат по 120 милиона евро за бройка? Ако г-н президентът беше поставил поне тези четири въпроса, щеше да изглежда наистина загрижен за това къде (и при кого) отиват парите на данъкоплатците. И нямаше и той да оставя „усещането за корупция“ или поне за лобиране в полза на една частна фирма... Вървя обаче към още по-лошото – констатацията му, че „България се намира в критичен момент от своето развитие“ и че „нашето общество трябва да отстои своите демократични права и свободата на словото“, защото демокрацията (ни) „ускорено губи позиции“. Ало, момент – за да започне да „губи позиции“, преди това демокрацията ни трябва да ги е завоювала. Кога обаче го е сторила? През 1990-а, когато, противно на логиката, мнозинството от българите пак дадоха властта на онези, дето уж 45 години ги били „потискали“? През 1997-а, когато връчиха властта на един силно мургав индивид, дето се оказа, че е по-крадлив и от най-крадливия циганин? През 2001-ва, когато решиха, че ако се върне „добрият цар“, с него ще се върнат и „добрите стари времена“? Или през 2009-а, когато си избраха за първи, но не и за последен път сегашния премиер? В науката има две базисни дефиниции. Първата е, че демокрацията е просто нещо, но не е за прости хора. Демек колкото повече прости хора я упражняват чрез вота си, толкова повече тя се опростачва. Втората е, че демокрацията е управление на временни мнозинства. Днес - едно, след четири години - друго. А когато тия четири години станат десет, се върви към т.нар. „демократура“. Нещо като режима на Орбан в Унгария – „вие си протестирайте, ама аз ще си правя каквото си искам“. Стигам сега обаче до най-лошото – заявлението на г-н Радев, че не виждал „база за партньорство (с изпълнителната власт) при сегашния курс на управлението“. Защото той бил „конфронтационен“, а „правителството концентрира власт отвъд отреденото му по Конституция“. Ако бяха в детската градина, това щеше да ми прозвучи като „нà ти си куклите, дай си ми парцалките“. Ама, уви, не сме там. И това ми напомня по-скоро за „Боянските ливади“, превърнати сега в „Дондуковски зандани“. Еми наистина е много лошо. Дори и по простата причина, че в „отреденото му по Конституция“ президентът е само част (представителната) от същата тази изпълнителна власт. А войната вътре в нея никога не е водила до добър за държавата край... Сподели:", "date": "2019.02.10", "title": "Проф. Драганов с разбиващ коментар за ПИК и \"РЕТРО\": Пак ли „Боянски ливади”? Демокрацията е просто нещо, но не е за прости хора"}
{"url": "https://pik.bg/%D1%83%D1%87%D1%80%D0%B5%D0%B4%D0%B8%D1%85%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%83-%D0%BD%D0%B0%D1%81-%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B2%D0%B5%D1%82%D0%B5%D1%80%D0%B0%D0%BD%D0%B8-%D0%BC%D0%B8%D1%80%D0%BE%D1%82%D0%B2%D0%BE%D1%80%D1%86%D0%B8-news818500.html", "text": "Във Велико Търново учредиха първата у нас Асоциация на българските ветерани миротворци. Инициатори са участници в първата мисия на Българската Армия към ООН – в Камбоджа. Участниците в мироопазващи мисии в чужбина настояват за специален статут на ветераните и за подпомагането им, предава Би Ти Ви. „Това беше мисия, в която ние по един много безспорен начин участвахме да помогнем на един народ, без да има и капка съмнение, че обслужваме някакви чужди икономически, меркантилни да кажем интереси”, коментира Стоян Яламанов, Втори контингент, Мисия Камбоджа. В мисията в Камбоджа Българската Армия изпълни успешно задачите си, макар и с цената на 10 загинали и много ранени. Сподели:", "date": "2019.02.10", "title": "Учредиха първата у нас Асоциация на българските ветерани миротворци"}
{"url": "https://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D1%80%D1%83%D1%82-%D0%BA%D0%BE%D0%BB%D0%B5%D0%B2%D0%B0-%D1%81%D0%BA%D0%BE%D1%87%D0%B8-%D0%BD%D0%B0-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-news818536.html", "text": "Рут Колева определено не харесва младите си колежки Тита и Гери-Никол. И не иска слава като тяхната. \"В моята музика има послание, мисъл, емоции. Не е за дупари, цици, танци, голотия. А за нещо съвсем друго\", обяснява Рут творческите си възгледи. Разбира се, с изказването си тя веднага си навлече гнева на тийнейджърките. \"Толкова им завиждаш, че не си сексапилна като тях\", пишат феновете на Гери-Никол и Тита, предават от столичен всекидневник. Сподели:", "date": "2019.02.10", "title": "СКАНДАЛ: Рут Колева скочи на Гери-Никол"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BC%D0%B5%D0%B9%D0%B7%D0%B5%D1%80-%D0%B3%D0%BE%D0%BD%D0%B8-%D0%B4%D1%83%D1%85%D0%B0-%D0%BD%D0%B0-%D1%83%D0%B1%D0%B8%D1%82%D0%B8%D1%8F-%D1%81%D0%B8-%D0%BC%D1%8A%D0%B6-%D1%81-%D0%BF%D0%BE%D0%BF-%D0%BF%D1%80%D0%BE%D0%BA%D1%8A%D0%BB%D0%BD%D0%B0%D1%82%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D0%BD%D0%B0-%D0%BC%D0%B8%D1%81%D0%BA%D0%B0%D1%82%D0%B0---%D0%BD%D0%B5%D0%BF%D1%80%D0%BE%D0%B4%D0%B0%D0%B2%D0%B0%D0%B5%D0%BC%D0%B8-news818537.html", "text": "Поп ще гони духа на жестоко удушения съпруг на Анита Мейзер - Николай Димов. Силиконовата миска е стигнала до отчаяние, след като продължава да живее в кошмара на бруталното убийство, пише столичен всекидневник. Вече осми месец скандалната брюнетка е на свобода. Тя беше пусната под гаранция през лятото и веднага се прибра във фаталния варненски апартамент. Мейзер всяка вечер заспива на метри от местопрестъплението. Тя тотално се е капсулирала и почти не влиза в контакт с външни хора. Единствената комуникация е с нейната дъщеря Джули и няколко от най-верните приятели, които се броят на пръсти. \"Намира се в депресивно състояние - сподели Киро Скалата, който преди години откри за шоубизнеса едрогърдата Анита. - Не е добре. Посъветвах я да се обърне към православието. Трябва да се очисти и изповяда. Да се отърси духовно от злобата. Ще я посъветвам да извика свещеник, който да освети апартамента.\" Смъртта на Николай Димов се превърна в най-разпространяваната новина през лятото на 2016-а. Той загина по особено жесток начин, след като беше удушен със свински опашки. Съпругът на Анита Мейзер беше известен културист. Работел е като охранител за някои от най-популярните ъндърграунд босове по морето. До ден днешен никой не може да разгадае мистерията как Николай е позволил да бъде вързан в семейния апартамент и не е разкъсал свинските опашки. Съдебната сага около убийството продължава да се точи. В момента делото е на ниво Върховен касационен съд. Първоначално Мейзер беше призната за виновна за непредумишлено убийство по време на експеримент със свински опашки. Тя отнесе три години и половина. По друго обвинение - подкуп на полицай, беше призната за виновна и получи четири години и половина ефективна присъда. Мейзер не е доволна от решението на Апелативния съд във Варна и ще се бори за доказване на своята невинност. Прокуратурата иска да бъде наложено още по-строго наказание. Съдебните битки, престоят в затвора и негативната реакция на обществото се отразиха на Анита Мейзер. Тя изглежда състарена, а шеговитият характер на силиконовата миска е само приятен спомен. Специална система за подсилване на организма с билки и активиране на мозъчната дейност чрез алкализация на тялото борят депресията на Анита Мейзер. Мерките са взети по спешност. Довереният приятел на брюнетката - Кирил Скалата, изготви препоръчителните подсилвания. Здравенякът се уплаши от състоянието на своята дружка. Лошата храна, условията в Сливенския затвор и общественият натиск са разстроили баланса на веществата в организма на миската. Тялото на Мейзер е подложено на киселинна атака заради стреса и обездвижването. \"Изпратих й няколко филмчета, за да може да алкализира своето тяло, както и билки, които ползвам от години\", призна Киро Скалата. Той се надява Мейзер да влезе във форма. Анита ползва фитнес уредите в своя дом. \"Искам да й поставя цел, за да бъде мотивирана. Когато влезе във форма, ще я взема отново в моето шоу „Кралете на силата“, с което обикаляме цяла България\", обеща емблематичният шоумен. Прокълнатите имоти на Анита Мейзер се оказаха непродаваеми. По време на своя престой в затвора скандалната миска беше пуснала за продажба магазинчето на приземния етаж и апартамент във фаталната жилищна кооперация, където стана убийството на Николай. Тя не успя да го продаде. Същият имот беше отдаден под наем и беше превърнат в студио за красота, което фалира. Миската натрупа сериозни разходи покрай делото. Според нейни близки тя е изпукала 6-цифрена сума, за да се защити, а разходите продължават. Сподели:", "date": "2019.02.10", "title": "ДРАМА: Мейзер гони духа на убития си мъж с поп! Прокълнатите имоти на миската - непродаваеми"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%B0%D0%BA%D0%B2%D0%BE-%D1%89%D0%B5-%D0%B8%D0%BC%D0%B0-%D0%B2-%D0%BA%D0%BE%D1%88%D0%BD%D0%B8%D1%86%D0%B8%D1%82%D0%B5-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%B7%D0%B0-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F%D1%82%D0%B0-%D0%B7%D0%B0-%E2%80%9E%D0%B3%D1%80%D0%B0%D0%BC%D0%B8%E2%80%9C-news818482.html", "text": "ДНК тест, близалка със злато и луксозна почивка, на обща стойност 30 000 долара. Това са само част от подаръците, които ще се намират в специални кошници за звездите на церемонията \"Грами\", съобщи в. \"Мирър\". В кошниците с подаръци има също маркови суитшърти, мънистени гривни, луксозни козметични продукти и ваучер за почивка в спа център в Калифорния на стойност 8850 долара за една седмица. Сред по-необичайните подаръци са комплект за украсяване на яйца, жълта плюшена акула, която пее песента \"Baby Shark\", когато бъде стисната, комплект за ДНК тест. Близалките със злато са изработени на ръка. Ценният метал е под формата на деликатно листо, обвито в захар. Звездите ще могат да си подсладят също с шоколадови бонбони и мед от манука. За любителите на соленото има гурме бадеми и доматен сок. Предвидени са също продукти за баня, маски с витамин С, ароматизатори, кучешки каишки, чорапи. Подаръците са много, но звездите няма да са принудени да носят огромна торба на официалната церемония в неделя вечерта. Те или помощниците им могат да посетят специалното фоайе по време на репетициите. Сподели:", "date": "2019.02.10", "title": "Разкриха какво ще има в кошниците с подаръци за звездите на церемонията за „Грами“"}
{"url": "https://pik.bg/%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D0%B3%D0%BE%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%B8%D0%B5%D0%BC%D0%B5-%D0%B1%D0%B0%D0%B7%D0%B8%D1%80%D0%B0%D0%BD%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-news818434.html", "text": "Холандското правителство обяви, че преговаря с 250 компании за преместването на техните дейности от Великобритания в Холандия преди Брекзит, планиран за 29 март, съобщи „Ройтерс”, цитирана от БНР. Министерството на икономиката съобщава в свой доклад, че специална програма е довела 42 компании или клонове и е привлякла близо 2 000 работни места от Великобритания в Холандия само през миналата година. Сред компаниите, с които в момента се преговаря, има британски, американски и азиатски фирми, които преразглеждат структурата на европейските си клонове. Европейската агенция за лекарствата вече работи на временно обособено място в Амстердам и сега прехвърля 900 души персонал от Лондон в Холандия. Сподели:", "date": "2019.02.10", "title": "Холандия готова да приеме базирани във Великобритания компании"}
{"url": "https://pik.bg/%D0%B7%D0%B8%D0%BC%D0%B0%D1%82%D0%B0-%D1%81%D0%B8-%D0%BE%D1%82%D0%B8%D0%B2%D0%B0-%D1%81%D0%BB%D1%8A%D0%BD%D1%86%D0%B5%D1%82%D0%BE-%D0%BF%D1%80%D0%BE%D0%B1%D0%B8%D0%B2%D0%B0-%D0%BF%D1%80%D0%B5%D0%B7-%D0%BC%D1%8A%D0%B3%D0%BB%D0%B8%D1%82%D0%B5-%D0%B8-%D0%BE%D0%B1%D0%BB%D0%B0%D1%86%D0%B8%D1%82%D0%B5---%D0%B6%D0%B8%D0%B2%D0%B0%D0%BA%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-13-%D0%B3%D1%80%D0%B0%D0%B4%D1%83%D1%81%D0%B0-news818523.html", "text": "След ясната нощ от ранните сутрешни часове днес от запад ще се появи предимно висока облачност, която до края на деня ще обхване цялата страна. Ще преобладава слънчево време, в  часовете преди обяд на отделни места в низините и котловините видимостта ще е намалена. Ще духа слаб вятър от запад-югозапад. Минималните температури ще са между минус 3° и 2°. Дневните температури ще се повишат и максималните ще са между 8° и 13°. Атмосферното налягане слабо ще се понижи и ще е близко до средното за месеца. Това съобщи  дежурният синоптик Боряна Маркова от Националния институт по метеорология и хидрология (НИМХ), цитирана от \"Фокус\". По Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. Максималните температури ще са между 7° и 9°. Температурата на морската вода е 6-7°. Вълнението на морето ще е 1-2 бала. Над планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5°, на 2000 метра - около минус 1°. Седмицата ще започне с високи за февруари дневни температури – максималните в по-голямата част от страната ще бъдат между 11° и 16°. Минимални – между минус 2° и 3°. Ще преобладава слънчево време, но преди обяд на места в низините и котловините ще има условия за мъгли. Вятърът ще се ориентира от юг-югозапад и след обяд в Източна България и по северните склонове на планините временно ще се усили. По-късно през деня облачността от запад ще се увеличава и вплътнява. Привечер и през нощта срещу вторник и във вторник, с преминаването на бърз студен атмосферен фронт, на места от запад на изток ще превали дъжд, в планините - сняг. От запад-северозапад, с усилване на вятъра, ще нахлува студен въздух и още през нощта срещу вторник във високите котловинни полета на Западна България, в Предбалкана, а през деня във вторник и в Лудогорието, дъждът ще премине в сняг. По преминаването на самия фронт валежите ще са временно интензивни, но значителни количества не се очакват. В сряда вятърът ще се обърне от север и от североизток. Застудяването ще продължи. Ще има и превалявания от сняг, с по-голяма вероятност в планинските райони и в Североизточна България. Сподели:", "date": "2019.02.10", "title": "ЗИМАТА СИ ОТИВА: Слънцето пробива през мъглите и облаците - живакът скача до 13 градуса"}
{"url": "https://pik.bg/%E2%80%9E%D0%B5%D0%B2%D1%80%D0%BE%D0%BD%D1%8E%D0%B7%E2%80%9D-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B0-%D1%81-%D0%BD%D0%B0%D0%B9-%D0%BD%D0%B8%D1%81%D0%BA%D0%B0%D1%82%D0%B0-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B2-%D0%B5%D1%81-news818436.html", "text": "България наскоро увеличи минималната работна заплата до 286 евро на месец, но въпреки това най-бедните работещи в Европейския съюз са българите. Констатацията е на „Евронюз”, цитирани от „Фокус”. От медията разговарят с Елена Марвакова. Тя, както и много други източноевропейски работници в текстилната промишленост, работи с все сили за минимално заплащане. Марвакова има стаж 33 години, но независимо от това заработва общо 340 евро, отбелязва „Евронюз”. В текста се допълва, че Елена е член на КТ \"Подкрепа\" и че този Профсъюз настоява за по-високо заплащане на труда. За българските работници, Европа също трябва да предприеме мерки. Те смятат, че на цялата територия на Съюза трябва да бъде въведена минимална заплата. \"Българските закони са създадени за хора? Или са създадени за роботи? Работим без почивка: с такива правила нашият работодател узакони система за почти принудителен труд\", цитира думите на Марвакова изданието. Работата за ниски заплати през целия живот води до много ниски пенсии. 80-годишната Атлаза Щерева се пенсионира практически бедна. Започва да работи на 15-годишна възраст, засажда дървета, работи като готвач. Наскоро се занимавала с производство на ципове за шивашката промишленост. Нейната пенсия е около 150 евро на месец. 50 от тях трябва да плаща за електричество и медицинска помощ, посочва медията. \"Имам около 100 евро за ежедневните си разходи на месец. Когато погледна витрините на магазина, виждам много стоки, които не мога да си позволя. За щастие, децата ми помагат. Аз съм бедна като църковна мишка. Благодаря на децата ми за това, че ми беше топло в къщата и не съм болна\", цитира думите на Щерева каналът. Ниската заплата е основната причина, поради която българите напускат страната си - в Западна Европа им плащат по-добре. Но животът в две страни разделя семействата. Сподели:", "date": "2019.02.10", "title": "„Евронюз”: Българите са с най-ниската минимална заплата в ЕС"}
{"url": "https://pik.bg/%D1%80%D1%83%D1%81%D0%BA%D0%B8-%D0%B0%D1%80%D0%BA%D1%82%D0%B8%D1%87%D0%B5%D1%81%D0%BA%D0%B8-%D0%B0%D1%80%D1%85%D0%B8%D0%BF%D0%B5%D0%BB%D0%B0%D0%B3-%D0%BE%D0%B1%D1%8F%D0%B2%D0%B8-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%B8-%D0%B1%D0%B5%D0%BB%D0%B8-%D0%BC%D0%B5%D1%87%D0%BA%D0%B8-news818451.html", "text": "Руски арктически архипелаг обяви извънредно положение. Причината – инвазията на дузини агресивни полярни мечки, които превзеха домове и сгради на държавни учреждения, предаде БГНЕС. Северният руски архипелаг Нова земя, който има население от около 3000 души, е помолил централните власти за помощ заради „масовата инвазия на полярни мечки в населените райони“. Към момента Москва отказва да даде разрешение да се стреля по животните и създаде комисия, която да разследва случая. Белите мечки са силно засегнати от глобалното затопляне, което топи по-бързо арктическите ледове и ги принуждава да прекарват повече време на твърда земя, където трябва буквално да се състезават в търсене на храна. Този вид е застрашен от изчезване в Русия и ловът му е забранен със закон. На архипелага Нова земя е разположен военен гарнизон на въздушните сили на страната. От декември поне 52 бели мечки са посетили основното селище на архипелага Белушая Губа, като някои от тях са показали доста агресивни поведение. Някои от животните са нападнали хора и са регистрирани прониквания в частни домове в търсене на храна. Според ръководителя на местната администрация броят на белите мечки в населеното място е безпрецедентен. Местните хора се оплакват, е стандартните мерки за прогонване на животните като използването на моторизирани патрули и кучета, не са ефективни, тъй като полярните мечки се чувстват сигурни и не се страхуват. Сподели:", "date": "2019.02.10", "title": "Руски арктически архипелаг обяви извънредно положение заради агресивни бели мечки"}
{"url": "https://pik.bg/%D0%B6%D0%B5%D1%81%D1%82%D0%BE%D0%BA-%D0%BA%D0%BE%D0%BD%D1%84%D0%BB%D0%B8%D0%BA%D1%82-%D0%B2-%D1%8E%D0%B2%D0%B5-news818499.html", "text": "Аржентинският нападател на Ювентус Пауло Дибала иска да напусне клуба заради конфликт с Масимилиано Алегри. Челси и Манчестър Юнайтед вече са готови с оферти за аржентинската звезда. Според \"Sun\", Дибала може да напусне Ювентус и ще бъде заменен от Хамес Родригес. Старши треньорът Масимилиано Алегри критикува играча за това, че се е прибрал в съблекалнята по време на мача с Парма (3:3). Дибала се извини, но конфликтът между футболиста и треньора остана, акцентира \"Новспорт\". 25-годишният Пауло Дибала е сред най-известните футболни асове в момента. Сподели:", "date": "2019.02.10", "title": "Жесток конфликт в Юве?"}
{"url": "https://pik.bg/%D0%B1%D1%80%D1%8E%D0%BA%D1%81%D0%B5%D0%BB-%D0%B8%D0%B7%D0%BD%D0%B5%D1%80%D0%B2%D0%B8-%D1%81%D0%B5%D1%80%D0%B8%D0%BE%D0%B7%D0%BD%D0%BE-%D0%BF%D0%B0%D1%80%D0%B8%D0%B6-%D0%B1%D0%BB%D0%BE%D0%BA%D0%B8%D1%80%D0%B0%D0%B9%D0%BA%D0%B8-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%E2%80%9E%D1%81%D0%B8%D0%BC%D0%B5%D0%BD%D1%81%E2%80%9C-%D0%B8-%E2%80%9E%D0%B0%D0%BB%D1%81%D1%82%D0%BE%D0%BC%E2%80%9C-news818441.html", "text": "Мощният регулаторен антитръстов орган на Европейския съюз наложи вето на сливането на железопътния бизнес на Siemens-Alstom, предизвиквайки горчивата ярост на Франция, предава „Франс Прес”, цитирани от „Фокус”. Обединението, обявено с големи фанфари през 2017 година, бе приветствано като раждането на един толкова необходим европейски индустриален шампион, „Рейлбъс“, на равна нога с европейския авиационен гигант „Еърбъс“, който да се справи с конкуренцията на Китай. Но след месеци на разследване и отхвърлена оферта за отстъпки от компаниите, Европейската комисия блокира обединението между германската „Сименс“ и френската „Алстом“. „Комисията забрани сливането, тъй като компаниите не бяха склонни да се заемат с сериозните ни опасения за конкуренцията - разясни еврокомисарят по конкуренцията Маргарет Вестагер на брифинг. - Без достатъчни мерки за защита, това сливане би довело до по-високи цени за системите за сигнализация, които пазят сигурността на пътниците и за следващите поколения много високоскоростни влакове“. Отказът доведе до ужас в Париж, където министрите лобираха силно за сливането, виждайки го като необходима отбрана, за да се конкурират с подкрепяната от правителството на Китай CRRC. Тълкуванията на Вестагер за конкуренцията са „дива“ и „много стара идея за закона“, гръмна френският премиер Едуар Филип в парламента. Френският министър на финансите Бруно Льо Мейр нареча отказа „икономическа грешка“, която „ще служи на интересите на Китай“, докато младшият министър Агнес Паниер-Рунахер заяви, че Брюксел не е разбрал идеята. Изпълнителният директор на „Сименс“ Джо Кайзер също нападна ЕС, като каза, че ветото показва спешната нужда от реформи на Съюза. От „Алстром“ оцениха, че решението е „тежък удар за индустрията в Европа“ и че стремежът към сливане на компаниите вече е проключил. „Моето убеждение е, че каквото и да предложихме, отговорът щеше да е не“, заяви изпълнителният директор Анри Пупарт-Лафарж. Вестагер защити решението си да наложи вето на сливането, като посочи, че по-малките европейски нации, включително „не толкова гласовитите“, трябва да бъдат чути. „Разбира се, интересът от Франция и Германия бе много голям, но все пак има още 26 други страни-членки, които имат интереси към пазара“, заяви тя. Брюксел смята, че алиансът ще смаже по-малките групи и ще повиши цените на железопътните линии, като слятото предприятие ще бъде в командно положение за продажба на сигнално оборудване и високоскоростни влакове. Органите за конкуренция във Великобритания, Холандия, Белгия и Испания подкрепиха твърдо Вестагер, страхувайки се от увеличаване на разходите за техните национални железници. Но поддръжниците на връзката искат комисарят да погледне отвъд Европа към възхода на CRRC, която е родена чрез сливане на китайски компании, преди да е станало твърде късно. „Не са ли авиацията, железниците и банките сфери, в които трябва да се вземе предвид глобалния пазар, а не европейския?“, заяви германският министър на икономиката Петер Алтмайер. По-късно той съобщи, че Париж и Берлин ще предложат съвместно промени в европейските правила за конкуренцията, за да отговорят на нарастващото съперничество с глобалните гиганти. Уловен в политическа буря, председателят на Комисията Жан-Клод Юнкер защити политиката на ЕС в областта на конкуренцията, като посочи с пръст тези, които казват, че комисията е съставена от слепи, глупави, упорити технократи. Юнкер изглежда отговори на директора на „Сименс“ Кайзер, който миналата седмица се оплака от „гледащите назад технократи“, които осуетиха стратегическо сливане в полза на Европа. „Ние никога няма да си играем на политика или да си играем на фаворити, когато става въпрос за осигуряване на равнопоставеност“, каза Юнкер. Предложението за сливане беше да се създаде железопътен гигант с операции в 60 страни и годишен оборот от 15,6 милиарда евро. Само годишните приходи на CRRC от 26 милиарда евро надхвърлят трите западни гиганта Bombardier, Siemens и Alstom, всяка от които носи около 8 милиарда годишно. Сподели:", "date": "2019.02.10", "title": "Брюксел изнерви сериозно Париж, блокирайки обединението между „Сименс“ и „Алстом“"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B3%D1%80%D0%B5%D0%BD%D0%BE%D0%B1%D1%8A%D0%BB-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B4%D0%B6%D0%B0%D0%BC%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%80%D0%B0%D0%B4%D0%B8%D0%BA%D0%B0%D0%BB%D0%B5%D0%BD-%D0%B8%D1%81%D0%BB%D1%8F%D0%BC%D0%B8%D0%B7%D1%8A%D0%BC-news818425.html", "text": "Властите в Гренобъл са затворили джамията \"Ал-Кавтар\" за 6 месеца, поради обвинения във връзка с радикален ислямизъм, съобщава „Ройтерс”, цитирана от Нова телевизия. Заповедта е издадена от префекта на френския град след разследване на специалните служби, което е установило, че в молитвения дом „се прокламират идеи, провокиращи насилие, омраза и дискриминация”. Затварянето на джамията е било също оправдано и на основата на предотвратяване на тероризъм. Асоциацията, занимаваща се с поддръжка на джамията, също е под наблюдението на властите. Министерството на вътрешните работи и Министерството на икономиката и финансите са замразили активите им. Посещавана от над 400 молещи се, джамията не е първата затваряна във Франция през последните години. През 2017 г. в град Клиши нелегален мюсюлмански молитвен дом беше закрит, което доведе до това молещите да се събират на протестна молитва по улиците, макар това да е обявено за незаконно в страната. Сподели:", "date": "2019.02.10", "title": "Властите в Гренобъл затвориха джамия заради радикален ислямизъм"}
{"url": "https://pik.bg/%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F-%D1%81%D0%B5%D1%80%D0%B8%D0%BE%D0%B7%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%BA%D1%8A%D0%BC-%D0%B8%D0%BC%D0%BE%D1%82%D0%B8-%D0%B2-%D1%81%D0%B5%D0%BB%D0%BE%D1%82%D0%BE-%D0%BA%D1%8A%D0%B4%D0%B5%D1%82%D0%BE-%D0%B5-%D0%B6%D0%B8%D0%B2%D1%8F%D0%BB-%D1%85%D1%83%D0%B4%D0%BE%D0%B6%D0%BD%D0%B8%D0%BA%D1%8A%D1%82-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-news818631.html", "text": "Десетки къщи са продадени в кюстендилското село Шишковци, където над 30 години е живял и творил художникът Владимир Димитров-Майстора. Това обяви пред БНР  кметът на селото Климент Терзийски. Възрастен мъж обявил къщата си за продан тази седмица. Буквално за дни се явили купувачи и я капарирали, разказа Терзийски. „Цените на къщите, които са на два етажа, на плочи, са между 25 000 и 30 000 лв., зависи от квадратурата. По-старите, които са без плочи стигат до 20 000 лв. – разясни кметът на Шишковци. -  Тези, с които съм разговарял казват така, имам една сносна пенсия да живея, предпочитам да живея на село, по-спокойно, отколкото да бъда в София. Интересно е, че търсят къщи с дворове, поне 500 метра дворче да има“. В селото се коментира, че повечето от къщите напоследък се купуват от поклонници, които посещават манастира „Благовещение“ - светата обител отстои на няма и 10 километра от Шишковци. Сподели:", "date": "2019.02.10", "title": "Дестинация: Сериозен интерес към имоти в селото, където е живял художникът Владимир Димитров-Майстора"}
{"url": "https://pik.bg/%D0%B0%D1%80%D0%B5%D1%81%D1%82%D0%B0%D0%BD%D1%82-%D1%81%D0%B5-%D0%B8%D0%B7%D1%81%D0%B8%D0%BF%D0%B0-%D0%BE%D1%82-%D1%82%D0%B0%D0%B2%D0%B0%D0%BD-%D0%BF%D1%80%D0%B8-%D0%BE%D0%BF%D0%B8%D1%82-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE-news818461.html", "text": "Задържан пропадна през таван при опит за бягство от затвор в Индиана, съобщава \"Ей Би Си нюз\". 28-годишният Блейз Айърс успял да се измъкне от пазачите и се барикадирал в лекарския кабинет на затвора. Когато охранителите влезли в стаята, него го нямало. Оказало се, че арестантът успял да се измъкне през окачения таван на стаята. Няколко минути по-късно Айърс пропаднал през тавана на съседно помещение, където бил задържан. Сега той ще отговаря по обвинения в опит за бягство и разрушаване на държавна собственост, отбелязва БТВ. Сподели:", "date": "2019.02.10", "title": "Арестант се изсипа от таван при опит за бягство"}
{"url": "https://pik.bg/%D0%B2%D1%8A%D0%B7%D1%80%D0%B0%D0%B6%D0%B4%D0%B0%D1%82-%D0%B1%D0%B0%D0%BB%D0%BD%D0%B5%D0%BE%D1%82%D1%83%D1%80%D0%B8%D0%B7%D0%BC%D0%B0-%D0%B2%D1%8A%D0%B2-%D0%B2%D1%8A%D1%80%D0%B1%D0%B8%D1%86%D0%B0-news818413.html", "text": "Туризмът във Върбица, Област Шумен, се възражда. Лечебните  свойства на минералната вода и въздуха на малкото градче  отново привличат почиващи от страната и чужбина, съобкава БНР. Възстановеният курортен комплекс е гордостта на Върбица. За качествата на лековитата върбишва вода разказва експертът по туризъм и околна среда Красимира Крючкова. \"Тя показа не само това, че лекува стомашно-чревни заболявания и бъбреци – разяснява Крючкова. - Тази вода е полезна и при хипертониците и имайки предвид всичко това, е нормално да се прави всичко възможно, за да стане Върбица една предпочитана дестинация от хора - болни и здрави, защото Бог да го прости д-р Антон Сираков, който беше и почетен гражданин на Върбица, той е и  върбичанин, той казваше така: \"Не само водата. Във Върбица водата във взаимодействие с въздуха, с движенията, с режима, помага за лекуване на много тежки болести\". Във възстановения комплекс за спорт и почивка край Върбица са разкрити нови работни места. Сподели:", "date": "2019.02.10", "title": "Възраждат балнеотуризма във Върбица"}
{"url": "https://pik.bg/%D0%B2%D0%B0%D0%B6%D0%BD%D0%BE-%D1%82%D1%83%D0%BD%D0%B5%D0%BB%D1%8A%D1%82-%D0%BD%D0%B0-%D0%BF%D0%B5%D1%82%D1%82%D0%B5-%D0%BA%D1%8C%D0%BE%D1%88%D0%B5%D1%82%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%B1%D1%8A%D0%B4%D0%B5-%D0%B7%D0%B0%D1%82%D0%B2%D0%BE%D1%80%D0%B5%D0%BD-%D0%B7%D0%B0-%D0%BA%D0%BE%D0%BB%D0%B8-%D0%B4%D0%BD%D0%B5%D1%81-news818550.html", "text": "Тунелът на Петте кьошета в София, в посока улица „Фритьоф Нансен“ ще бъде затворен за коли днес, съобщава Нова телевизия. Причината е разширяване на контактната тролейбусна мрежа в участъка, с което ще бъде удължен маршрута на тролей номер 7. От април тролеят ще замени трамвай номер 6 до квартал „Лозенец“, а за по-бързо преминаване на кръстовищата около НДК той ще се движи по отделно трасе. Сподели:", "date": "2019.02.10", "title": "Важно: Тунелът на Петте кьошета в столицата ще бъде затворен за коли днес"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%BF%D0%BE%D1%87%D0%B8%D1%82%D0%B0%D0%BC%D0%B5-%D0%BF%D0%BE%D0%BA%D1%80%D0%BE%D0%B2%D0%B8%D1%82%D0%B5%D0%BB%D1%8F-%D0%BD%D0%B0-%D0%BF%D1%87%D0%B5%D0%BB%D0%B0%D1%80%D0%B8%D1%82%D0%B5-%D1%81%D0%B2%D0%B5%D1%82%D0%B8-%D1%85%D0%B0%D1%80%D0%B0%D0%BB%D0%B0%D0%BC%D0%BF%D0%B8%D0%B9-%D0%BC%D0%BD%D0%BE%D0%B3%D0%BE-%D0%B8%D0%BC%D0%B5%D0%BD%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%B4%D0%BD%D0%B5-news818531.html", "text": "1. Св. свещеномъченик Харалампий - Той бил епископ в Магнезия, Мала Азия, смел проповедник на вярата. Изправен на съд, напразно бил увещаван да се поклони на идолите. Предаден на мъчения, стъргали тялото му с железни куки. Раните по чудесен начин заздравявали. Мнозина езичници, като гледали твърдостта на вярата му и чудесното оздравяване, повярвали и били предадени на смърт. Осъден на посичане, св. Харалампий издъхнал преди мечът да го докосне по времето на Септимий Север в 198 година на 113 години. В народните представи Св. Харалампий бил властелинът на всички болести. Държал ги със синджир и по своя воля ги пращал да вървят по света. Освен това е почитан като Според легендите свети Харалампий е заповедник и на чумата и поради тази причина денят му е наричан още \"Чумин ден\". За да умилостивят чумата, жените месели питки, мажели ги с мед и ги раздавали на съседи и роднини. В народните представи чумата е стара, грозна, рошава и зла жена, която трябва да се изведе от селището. Затова оставят край населеното място питка с мед, шише вино, нова кърпа, сапун, гребен и вода, за да се залиса, докато мие косите си и ги сплита, а докато се нахрани и напие да забрави за какво е слязла. Свети Харалампи е избран и за покровител на пчеларите. Сподели:", "date": "2019.02.10", "title": "ГОЛЯМ ПРАЗНИК: Почитаме покровителя на пчеларите свети Харалампий! Много имена празнуват днес - със сигурност има кого да поздравите"}
{"url": "https://pik.bg/%D0%BE%D1%82-%D0%BA%D0%B0%D0%BC%D0%BF-%D0%BD%D0%BE%D1%83-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B7%D0%B2%D0%B5%D0%B7%D0%B4%D0%B5%D0%BD-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-news818493.html", "text": "Ръководството на Барселона смята да се раздели с Фелипе Коутиньо през лятото, твърди \"Марка\". На \"Камп Ноу\" са готови да изслушат всяка оферта за бразилеца. Халфът тотално разочарова с изявите си след трансфера от Ливърпул. Очакванията към южноамериканеца бяха да бъде сред най-добрите играчи на \"каталунците\". Коутиньо бе привлечен за 127 млн. паунда с огромни очаквания, но до този момент не ги оправдава. Интерес към бразилеца не липсва. Сред кандидатите за подписа му са Челси и Манчестър Юнайтед, акцентира \"Топспорт\". Сподели:", "date": "2019.02.10", "title": "От \"Камп Ноу\" продават звезден футболист?"}
{"url": "https://pik.bg/%D0%BD%D0%B0%D0%B4-51-000-%D0%B4%D1%83%D1%88%D0%B8-%D1%81%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D0%BB%D0%B8-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%B2%D1%87%D0%B5%D1%80%D0%B0-news818552.html", "text": "51 400 демонстранти са се включили във вчерашните протести на „жълтите жилетки” във Франция, съобщава Нова телевизия. Само в Париж се събраха над 21 000 души, съобщават от полицията. Един човек беше леко ранен в китката от сълзотворна граната. Жълтото движение се зароди през ноември миналата година като знак на недоволство срещу високите цени на горивата, а в последствие прерасна в бунт срещу политическата класа в страната. Сподели:", "date": "2019.02.10", "title": "Над 51 000 души са протестирали във Франция вчера"}
{"url": "https://pik.bg/%D1%81%D0%B0%D0%BA%D1%81%D0%BE%D0%BD%D1%81%D0%BA%D0%B0-%D0%BF%D1%80%D0%B8%D0%BD%D1%86%D0%B5%D1%81%D0%B0-%D1%89%D0%B5-%D0%BD%D0%B0%D0%BF%D1%80%D0%B0%D0%B2%D0%B8-%D0%B4%D0%B0%D1%80%D0%B5%D0%BD%D0%B8%D0%B5-%D0%B7%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D1%81%D0%BB%D0%B8%D0%B2%D0%B5%D0%BD-news818516.html", "text": "Саксонската принцеса Теофана фон Саксен ще направи дарение за МБАЛ „Д-р Иван Селимински“ – Сливен. Това съобщиха от лечебното заведение. Среща на принцесата с ръководството на болницата и представителите на медиите ще се проведе на 11 февруари – понеделник, от 15 часа в малката заседателна зала, която се намира в административния сектор. Принцеса Теофана фон Саксен е българка по произход, дъщеря на финансиста Петър Аладжов – директор на Българската търговска банка и върховен комисар на стопанството по време на Втората световна война. Семейството й напуска България преди повече от 50 години. Принцесата осигурява хуманитарни помощи на болници и детски домове в България. Сподели:", "date": "2019.02.10", "title": "Саксонска принцеса ще направи дарение за болницата в Сливен"}
{"url": "https://pik.bg/%D1%82%D0%B8%D0%B3%D1%8A%D1%80-%D1%83%D0%B1%D0%B8-%D0%BF%D0%B0%D1%80%D1%82%D0%BD%D1%8C%D0%BE%D1%80%D0%BA%D0%B0%D1%82%D0%B0-%D1%81%D0%B8-%D0%BD%D0%B0-%D0%BF%D1%8A%D1%80%D0%B2%D0%B0-%D1%81%D1%80%D0%B5%D1%89%D0%B0-news818490.html", "text": "Суматранска тигрица в Лондонската зоологическа градина беше убита от потенциалния си партньор на първата им среща, съобщи ДПА, цитирана от БТА. Тигрицата Мелати беше представена на новопристигналия мъжкар Асим в петък. Срещата им обаче бързо стана нервна и потенциалният ухажьор стана агресивен. Въпреки усилията на служителите да ги разделят, Мелати беше мъртва, когато стигнаха до нея. Асим беше докаран в Лондон от датски сафари парк в рамките на европейска развъдна програма. Всички в Лондонската зоологическа градина \"са съкрушени от загубата на Мелати и обрата на събитията\". \"При големите котки запознанствата, колкото и внимателно да са подготвени, винаги са много рискови\", обясниха от зоологическата градина. Преди да бъдат събрани, тигрите са държани в съседни ограждения, за да свикнат един с друг. Специалистите са забелязали положителни знаци и са решили, че моментът е подходящ за запознанството им. Мелати беше на 10 години. Тя е родила седем тигърчета от предишния си партньор Дже Дже, преди той да бъде преместен във Франция миналия месец, уточни Би Би Си. Сега специалистите са загрижени за 7-годишния Асим. Когато пристигна, го описваха като \"красив и самоуверен мъжкар, много любвеобилен към дамите\". Суматранските тигри са критично застрашени заради бракониерство и загуба на хабитат. На свобода те са само около 300 на брой. В плен живеят около 20 години. Сподели:", "date": "2019.02.10", "title": "Тигър уби партньорката си на първа среща"}
{"url": "https://pik.bg/%D0%BC%D0%B5%D0%B3%D0%B0-%D1%81%D0%BA%D0%B0%D0%BD%D0%B4%D0%B0%D0%BB-%D0%B2%D0%B5%D0%BD%D0%B5%D1%86%D1%83%D0%B5%D0%BB%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82-%D0%B7%D0%B0%D0%B1%D1%8A%D1%80%D0%BA%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD%D0%B8-%D0%B2-%D0%BE%D0%B3%D1%80%D0%BE%D0%BC%D0%BD%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%BF%D0%B5%D1%82%D1%80%D0%BE%D0%BB%D0%BD-news818558.html", "text": "Депутатът от венецуелския парламент Карлос Папарони твърди, че Националната петролна компания се е опитала да изнесе държавни средства в България, съобщава „Ройтерс”, цитирани от БНР \"Петролеос де Венесуела“ иска да използва брокерска къща в България, за да продължи да краде парите на Венецуела. Вече се свързахме с България!\", написа депутатът в „Туитър”, уверявайки, че изнасянето на средства ще бъде преустановено незабавно. Не се уточнява коя е брокерската къща. Петролната компания на Венецуела е поискала от клиентите на своите съвместни предприятия да депозират приходите от продажби във сметка, открита неотдавна в руската \"Газпромбанк\", уточнява агенцията. Решението на “Петролеос де Венесуела“ беше взето след като Съединените щати наложиха тежки финансови санкции на 28 януари. Те имат за цел да попречат на венецуелския президент Николас Мадуро да получи достъп до приходите от търговията с петрол. Сподели:", "date": "2019.02.10", "title": "МЕГА СКАНДАЛ: Венецуелски депутат забърка страната ни в огромна кражба: Националната петролна компания опитала да изнесе държавни средства в България"}
{"url": "https://pik.bg/%D0%BE%D1%82-%D0%B2%D1%8A%D0%BD%D1%88%D0%BD%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D1%81-%D0%BF%D1%8A%D1%80%D0%B2%D0%B8-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%B8%D0%B7%D0%BD%D0%B0%D1%81%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%BE%D1%82-%D0%B2%D0%B5%D0%BD%D0%B5%D1%86-news818601.html", "text": "В Министерството на външните работи няма постъпила информация от Венецуела за паричен трансфер. Това съобщиха от институцията пред БНР. Както ПИК съобщи, депутатът от венецуелския парламент Карлос Папарони твърди, че Националната петролна компания се е опитала да изнесе държавни средства в България. \"Петролеос де Венесуела“ иска да използва брокерска къща в България, за да продължи да краде парите на Венецуела. Вече се свързахме с България!\", написа депутатът в „Туитър”, уверявайки, че изнасянето на средства ще бъде преустановено незабавно. Не се уточнява коя е брокерската къща. Сподели:", "date": "2019.02.10", "title": "От Външно министерство с първи коментар на информациите за изнасянето на средства от Венецуела към България"}
{"url": "https://pik.bg/%D1%81%D0%B5%D0%BD%D0%B0%D1%82%D0%BE%D1%80-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D1%83%D0%BE%D1%80%D1%8A%D0%BD-%D0%BE%D0%B1%D1%8F%D0%B2%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D1%81%D0%B8-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D0%B0%D1%89-news818562.html", "text": "Уорън е професор по право от Харвардския университет и привърженичка на икономическия популизъм. Тя е може би най-известният кандидат, който ще участва в президентската надпревара. Избрана за сенатор през 2012 г., тя клони към най-прогресивното крило на Демократическата партия, като подкрепя въвеждането на по-голям данък върху богатите и защита на потребителите. Платформата й включва данъчно облагане за 75-те хиляди най-богат американци. \"Работещите упорито хора са изправени срещу малка група хора, които имат прекалено много влияние не само в икономиката ни, а и в нашата демокрация\", заяви тя на митинг в МАсачузетс, на който обяви, че ще се кандидатира. \"Тук сме, за да кажем, че стига толкова\", добави сенаторката, която обяви президентът Доналд Тръмп за продукт на една нечестна система, която подкрепя богатите и влиятелните. 69-годишната сенаторка вече е основна мишена за критиките на Тръмп, който я кръсти \"Покахонтас\", след като тя заяви, че според ДНК тест един от предшествениците й от преди 6-10 поколения е бил от американските индианци. Чероките отправиха критики към нея, заявявайки, че тестът не е достатъчно основание за членство в племето. По-късно сенаторката се извини, припомня ДПА. Сенаторът от Демократическата партия на САЩ Елизабет Уорън обяви вчера, че ще се кандидатира за президент на изборите през 2020 г., предаде ДПА. Сподели:", "date": "2019.02.10", "title": "Сенатор Елизабет Уорън обяви кандидатурата си за президент на САЩ"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B2%D0%BC%D1%80%D0%BE-%D0%B8%D1%81%D0%BA%D1%80%D0%B5%D0%BD-%D0%B2%D0%B5%D1%81%D0%B5%D0%BB%D0%B8%D0%BD%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%86%D0%B8%D0%BA-%D0%B8-%D0%B7%D0%B0-%D1%86%D0%B8%D0%B3%D0%B0%D0%BD%D1%81%D0%BA%D0%B0%D1%82%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D1%81%D1%8A%D0%B7%D0%B4-news818600.html", "text": "Трябва да се спази законът и да се започне процедура за подновяване състава на ЦИК. Това заяви пред БНР депутатът от ВМРО Искрен Веселинов – заместник-председател на Парламентарната група на „Обединени патриоти“. Преди дни БСП напомниха, че мандатът на Централната избирателна комисия изтича и поискаха да се проведе избор за нови членове. От ГЕРБ обаче са на мнение, че не е добре това да става преди изборите за Европейски парламент и сегашният състав може да продължи да изпълнява функциите си. „За да бъде отложен изборът, трябва да има достатъчно сериозни мотиви – коментира Веселинов. - За нас във ВМРО законът трябва да се изпълнява. Не виждаме сериозна причина да нарушаваме закона и да отлагаме избора“. Депутатът изрази надежда, че в „Обединени патриоти“ ще бъдат проведени разговори и ще бъдат предложени съвместно членове за Комисията. Относно предложените от ГЕРБ промени в Изборния кодекс и обвиненията на БСП, че това ще доведе до изкривяване на изборните резултати, Веселинов бе категоричен, че става дума за: „Поредните пропагандни тези на БСП. Не смятаме, че има такъв драматизъм, какъвто се опитва БСП да обрисува“. От ВМРО са против промяна в кодекса, според която се връщат номерата на партиите в бюлетините. Според него именно липсата на номера в бюлетината би намалило броя на купения вот. „Предстоят разговори с ГЕРБ по този въпрос, за да не предлагат тази промяна”, каза Веселинов. Искрен Веселинов коментира и предложената от лидера на ВМРО Концепция за интеграция на ромите. Той припомни, че всичко е започнало след инцидента във Войводиново, където двама роми пребиха военнослужещ. Тогава вицепремиерът Красимир Каракачанов заяви, че ще внесе поредица от мерки, които да променят дефектите на настоящата интеграция. Депутатът отрече категорично това да има връзка с предстоящите през май избори. „Да се вади от контекста на този случай появата на концепцията е опит за контрапропаганда – категоричен бе Веселинов. - Истината е, че интеграцията на ромите не работи. Не само не се решават проблемите на ромите, а се и задълбочават. Създава се взривоопасна обстановка в страната. Това нещо ако не го разбираме, ако не желаем да го отчетем и си затваряме очите, по никакъв начин няма да проработи за бъдещето на държавата, а напротив – ще върви с огромна скорост към сблъсък, който може да бъде доста неприятен за цялото общество. Тази стратегия е опит да се повдигне въпроса, да се започне дискусия. Концепцията поставя конкретни проблеми и дава конкретни решения“. Искрен Веселинов подчерта, че всичко предложено в документа се съобразява с принципите на правовата държава и с документите за защита правата на човека. По думите му социалните плащания към ромските семейства могат да стигнат доста над средната работна заплата чрез „социални врътки“, които системата позволява. Той отбеляза, че липсва единна база данни и не се знае едно лице по колко начина е подпомагано от държавата. „Много от представителите на циганския етнос са почти професори по социално право и доста по-добре са запознати от мен и вас с него и успяват да се възползват от всяка възможност, за да вземат пари от държавата“, анализира Веселинов. Социалното подпомагане трябва да бъде обвързано с резултати, категоричен бе депутатът от ВМРО. По думите му концепцията не е опит да превърне ромите в преследвано малцинство, а е опит да бъдат направени равноправни – с равни права, но и отговорности и съзнание. Според него в действащите политики по отношение на ромите има прекалено много стимули, а не се изисква резултат. Смисълът на концепцията е да коригира сегашни политики, добави той. Искрен Веселинов обяви, че се предвижда да бъде направена кръгла маса, на която всички заинтересовани страни да изкажат мнение за документа. След това концепцията ще бъде внесена в Министерския съвет. Сподели:", "date": "2019.02.10", "title": "Депутатът от ВМРО Искрен Веселинов с остър коментар за ЦИК и за циганската интеграция: Създава се взривоопасна обстановка в страната"}
{"url": "https://pik.bg/%D0%BD%D0%B0%D0%B4-3000-%D1%81%D0%B0-%D0%BD%D0%B5%D0%B7%D0%B0%D0%B5%D1%82%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%B2-%D0%B0%D1%80%D0%BC%D0%B8%D1%8F%D1%82%D0%B0-news818526.html", "text": "Над 3 хиляди са незаетите места за войници в армията. Най-голям е проблемът в Сухопътни войски. През изминалата година в Сухопътни войски са обявени 900 свободни места, от които 500 са заети, предава Би Ти Ви. Изискванията към кандидатите за войници са възраст до 28 години, да са български граждани, неосъждани, да покриват медицинските критерии и да издържат физическия и психологическия тест. „Нашата цел не е да приемаме войници с ниво на интелигентност близко до Айнщайн. Едно средно образование осигуява необходимите знания за покриване на теста”, посочи ген. Михаил Попов, командир на Сухопътни войски. В 101 полк Смолян кандидати за войници не липсват. 80 са назначените в последната година. „От Смолян съм си. Така, по този начин и тази професия и нещата, които усвоявам , бих бил полезен на хората, на цивилните в различни ситуации, които много често попадаме тук в планината, като бедствията”, заяви сержант Станислав Ковачев. Алпийският полк е помагал на населението при наводнения и пожари, често се намесват и при тежки зимни условия. „Нашите военни формирования за действие при тези бедствия са едни от най-подготвените в рамките на сухопътни войски , защото имат изпълнение на реални ситуации на терен и при бедстваща ситуация”, посочи полк. Димитър Кацаров, командир на 101 Алпийски полк. Стартовата заплата е 840 лв., но с надбавките може да достигне 1000 лв., като с договора има и социални придобивки. До 2021 г. военното министерство е предвидило средства за още 800 длъжности годишно. Сподели:", "date": "2019.02.10", "title": "Над 3000 са незаетите места в армията"}
{"url": "https://pik.bg/%D1%80%D0%B0%D0%B9%D1%8A%D0%BD%D0%B5%D1%8A%D1%80-%D0%BE%D0%B1%D0%B5%D1%89%D0%B0-%D0%BD%D0%B0-%D1%88%D0%B5%D1%84%D0%B0-%D1%81%D0%B8-99-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0%D0%BF%D0%BB%D0%B0%D1%82%D0%B0-news818527.html", "text": "Генералният директор на ирландския нискотарифен авиопревозвач Райънеър (Ryanair) Майкъл О'Лиъри може да спечели близо 100 милиона евро, ако успее да удвои или печалбата или цената на акциите на компанията в близките пет години. Това гласи нов план за опции на акции на групата, цитиран от Ройтерс. В понеделник О'Лиъри съобщи, че остава още пет години начело на групата, която отчете тримесечна загуба от 20 милиона евро за третото тримесечие от финансовата си година. В рамките на новия опционен план О'Лиъри ще може да купи 10 милиона акции на сегашната цена от 11,12 евро, ако успее да увеличи годишната печалба на групата до 2 милиарда евро спрямо прогнозна цена за 1 до 1,1 милиарда евро за сегашната финансова година или ако котировките скочат до 21 евро, посочва ирландската компания. В комюникето се казва, че условията в плана ще изискват той да удвои рентабилността на Райънеър до 2 милиарда евро и/или да увеличи цената на акциите до 21 евро през следващите пет години, за да може да се възползва от всички опции. Ако цената на акция достигне 21 евро, О'Лиъри ще реализира печалба от 9,88 евро на акция за 10-те милиона купени от него акции, или общо 98,8 милиона евро. Авиопревозвачът предлага също така на всеки от своите 11 изпълнителни администратори опции за над 50 000 акции на човек при същите условия. Въпреки че е бил на червено през третото тримесечие, Райънеър очаква да приключи фискалната година на печалба. Майкъл О'Лиъри е вторият акционер в групата с 46 милиона акции или около 4 процента от капитала. В началото на седмицата Райънеър съобщи, че О'Лиъри остава още пет години начело на нискотарифния авиопревозвач, който е преработил корпоративната си структура и го е преназначил. Най-голямата авиокомпания в Европа по брой на пътниците съобщи, че се преобразува в структура, наречена Райънеър холдинг (Ryanair Holdings PLC). О'Лиъри ще бъде неин президент и главен изпълнителен директор с нов договор до юли 2024 година. Райънеър холдинг ще контролира основния авиопревозвач Райънеър, неговите подразделения в Полша и Великобритания, както и наскоро придобитото подразделение на Остриън еърлайнс (Austrian Airlines) - Лаудамоушън (Laudamotion). При сегашния си договор О'Лиъри печели около 1 милион евро годишно и може да получава бонуси до 100 процента от заплатата си в зависимост от постиженията на компанията. Сподели:", "date": "2019.02.10", "title": "Райънеър обеща на шефа си 99 млн. евро заплата"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B7%D0%B0%D1%81%D0%BD%D0%B5%D1%85%D0%B0-%D1%81%D1%8A%D1%81-%D1%81%D0%BA%D1%80%D0%B8%D1%82%D0%B0-%D0%BA%D0%B0%D0%BC%D0%B5%D1%80%D0%B0-%D0%BA%D0%B0%D0%BA-%D1%81%D0%B5-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BE%D0%BF%D0%B0%D1%81%D0%BD%D0%B8-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D0%B1%D0%B5%D0%B7-%D1%80%D0%B5%D1%86%D0%B5%D0%BF%D1%82%D0%B0-%D0%BD%D0%B0-%D1%87%D0%B5%D1%80%D0%BD-news818599.html", "text": "Пловдският сайт Трафикнюз направи разследване със скрита камера за нерегламентирана  продажба на лекарства без рецепта. \"Аз утре ще друсна едно цяло и отивам в университетската библиотека\". С тези думи търговецът на опасен медикамент твърди на подставеното лице на медията да си купи опасен медикамент, за който се твърди, че обещава 48-часова енергия без сън. Опасен бизнес с хапчета, които се изписват само със специална рецепта, но се търгуват на черно в Студентски град в столицата, разкри разследване на \"Взимаш таблетка \"Модафинил\" и поне денонощие си кукуряк\", хвали стоката си в социалните мрежи един от продавачите. Хапчето, с което се лекува тежкото заболяване нарколепсия, може да държи будни и пълни с енергия младежите, които се готвят за студентски изпити или тежки купони. Медията засне как студент по фармация в Софийския университет, който работи в аптека, продава \"Модафинил\" без лекарско предписание и извън работното си място. Съвсем друго мнение за приемането на \"Модафинил\" има обаче специалистът по нервни болести доцент Росен Калпачки. \"Това е лекарство с тесен спектър на действие. Определен контингент болни трябва да го пият, но ви никакъв случай не може да се взема безразборно, нито пък да се играе с дозата. Ако няколко дни го пиете, със сигурност ще имате психични проблеми. Ако пък останете без сън една седмица, вероятно ще умрете\", категоричен е  специалистът. Той предупреди, че модафинилът е основно лекарство за лечение на специфични заболявания на нервната система, предимно нарколепсия. Категоричен е, че лекарството е опасно, защото води до пристрастяване. \"Да се продава подобно хапче на черно, а и от хора, които са призвани да ни дават лекарства по съответния ред, е абсолютно недопустимо. Аз лично съм сащисан, защото не знаех въобще за такава практика. Младите хора злоупотребяват с много опасни неща\", споделя още доц. Росен Калпачки. След разследването, репортерката на трафикнюз получила смъртни заплахи от търговеца на черно на хапчетата \"Модафинил\" от Студентски град. Тя подала жалба в полицията, а ГДБОП започнала разследване на случая, съобщавамедията. TrafficNews.bg. Сподели:", "date": "2019.02.10", "title": "ГОРЕЩА ТЕМА: Заснеха със скрита камера как се продават опасни лекарства без рецепта на черно (ВИДЕО)"}
{"url": "https://pik.bg/%D1%87%D1%83%D0%B4%D0%BE-%D1%81%D0%BF%D0%B0%D1%81%D0%B8%D1%85%D0%B0-%D0%BC%D0%BE%D0%BC%D0%B8%D1%87%D0%B5-%D0%B7%D0%B0%D1%82%D0%B8%D1%81%D0%BD%D0%B0%D1%82%D0%BE-%D0%BF%D0%BE%D0%B4-10-%D1%82%D0%BE%D0%BD%D0%B5%D0%BD-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%BA%D0%B8%D1%82%D0%B0%D0%B9-news818568.html", "text": "Хората от автобуса веднага слезли и със съвместни усилия се опитали да го повдигнат, за да извадят детето. В спасителната акция се включиха и таксиметрови шофьори. С помощта на подемни крикове те повдигнаха дясната страна на автобуса и момичето беше извадено за 9 минути. Граждани спасиха малко момиченце, затиснато под 10-тонен автобус в Китай, съобщава Нова телевизия. Детето се озовало под возилото, докато пресичало на пешеходна пътека, но без да се огледа. Сподели:", "date": "2019.02.10", "title": "ЧУДО: Спасиха момиче, затиснато под 10-тонен автобус в Китай"}
{"url": "https://pik.bg/%D1%87%D1%83%D0%B4%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BF%D1%80%D0%B0%D0%B2%D0%B8-%D1%81-%D1%82%D1%8F%D0%BB%D0%BE%D1%82%D0%BE-%D0%B2%D0%B8-%D1%81%D1%82%D1%80%D1%8A%D0%BA%D1%87%D0%B5-%D1%87%D0%B5%D1%81%D1%8A%D0%BD-%D0%B2%D1%81%D0%B5%D0%BA%D0%B8-%D0%B4%D0%B5%D0%BD-news818353.html", "text": "Според една теория човешкото тяло и мозъкът остаряват заради химическа реакция, включваща окисляване, спрямо която консумираме храна и кислород и произвеждаме енергия. Но този процес унищожава клетките и с течение на времето паметта намалява. Чесънът съдържа компоненти, които предотвратяват стареенето на мозъка. Възрастните хора, които го консумират, намаляват риска от развитие на алцхаймер, докато младите могат да подобрят паметта и да увеличат мозъчната продуктивност. Всичко, което трябва да направите, е да консумирате чесън редовно. Важно е да се отбележи, че чесънът трябва да се приема пресен (не сушен), за да предпази от заболявания. Алицинът се образува само чрез механично разрушаване на растителните клетки по време на рязане или пресоване. Когато скилидката се раздроби, нейните компоненти се смесват и формират антимикробно съединение, докато нагряването убива почти всички полезни свойства на този натурален продукт. Сподели:", "date": "2019.02.10", "title": "Чудо: Ето какво прави с тялото ви стръкче чесън всеки ден"}
{"url": "https://pik.bg/%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%81%D0%B0%D1%89-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0-%D0%B5%D1%81-%D0%B4%D0%B0-%D0%BD%D0%B5-%D0%B7%D0%B0%D0%BE%D0%B1%D0%B8%D0%BA%D0%B0%D0%BB%D1%8F-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%B8%D1%80%D0%B0%D0%BD-news818580.html", "text": "Президентът на САЩ Доналд Тръмп използва санкции, за да принуди Иран да се върне на масата за преговори, както и да му попречи да разработи ядрени оръжия и да усъвършенства ракетната си програма, подчерта Гренел в изявление, което беше публикувано днес. В края на януари Великобритания, Германия и Франция създадоха механизъм, който да им позволи да спазват условията на ядреното споразумение с Иран от 2015 г., което вече поставяше ограничения върху способността на Техеран да разработва ядрени оръжия. Механизмът, известен като \"Инстекс\", позволява да се води търговия без преки финансови транзакции, които са обект на санкциите на САЩ. Това не е първият случай, при който Гренел нарушава дипломатическия етикет с противоречиви изявления, отбелязва ДПА. Европейският механизъм, целящ да се улесни търговията на ЕС с Иран и да се заобиколят санкциите на САЩ е проява на неуважение към политиката на Вашингтон и подобен курс не се препоръчва, заяви американският посланик в Берлин Ричард Гренел пред в. \"Франкфуртер алгемайне зонтагсцайтунг\", предаде ДПА. Сподели:", "date": "2019.02.10", "title": "Посланикът на САЩ в Германия призова ЕС да не заобикаля санкциите срещу Иран"}
{"url": "https://pik.bg/%D0%BD%D0%BE%D0%B2%D0%B0-%D0%BC%D0%BE%D0%B4%D0%B0-%D0%BA%D1%8A%D1%89%D0%B8%D1%87%D0%BA%D0%B8-%E2%80%9E%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82%E2%80%9D-%D0%B4%D1%8A%D1%80%D0%B2%D0%B5%D1%82%D0%B0%D1%82%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B0-news818611.html", "text": "Бумът в строителството, обхванал държавата през последните години,  очевидно е заразителен. В пловдивския квартал \"Тракия\", където се издигат едни от най- големите жилищни комплекси под тепетата, хлапетата също строят със замах, съобщава „Трафикнюз”. В Зона А12, до парк „Лаута”,  вече могат да се видят две къщички на дървета. Едва ли има момченце, което да не мечтае за собствено място за игра, скрито в клоните на дърво. Малчуганите обичат не само да се катерят, но и да овладяват нови пространства. Някои не само мечтаят, но и материализират фантазиите си. На ул. \"Кап Иван Маринов\" вече е изникнал цял \"мезонет\", в който в топлите дни момчета от квартала се събират, играят и слушат музика. В съседство, на ул. \"Пеньо Пенев\", конкурентна \"бригада\" също строи, но далеч в не същия обем и с доста по- лошо качество. Но пък за сметка на това с огромна доза ентусиазъм и много усмивки. Родителите подкрепят архитектурните увлечения  на децата си като им оситгуряват материали, инструменти и разбира се, ценни съвети. \"Много по-смислено е, отколкото да  висят пред компютрите\" коментира мъж от съседния блок. Снимка: Трафикнюз.бг Сподели:", "date": "2019.02.10", "title": "Нова мода: Къщички „превземат” дърветата в Пловдив (СНИМКА)"}
{"url": "https://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D1%82-%D1%81-%D0%B8%D0%BD%D1%82%D0%B5%D1%80%D0%BF%D0%BE%D0%BB-%D0%BC%D1%8A%D0%B6-%D1%83%D0%B1%D0%B8%D0%BB-%D0%B8-%D0%BF%D1%80%D0%BE%D0%B1%D0%B2%D0%B0%D0%BB-%D0%B4%D0%B0-%D0%B8%D0%B7%D0%B3%D0%BE%D1%80%D0%B8-%D1%81%D1%8A%D0%BF%D0%B5%D1%80%D0%BD%D0%B8%D0%BA-news818626.html", "text": "Мъжът изчезна от село Вълнари в средата на септември миналата година, а тялото му бе открито в гориста местност. Стана ясно, че причината за смъртта му е черепно-мозъчна травма, но за да заличи следите убиецът опитал да отреже части от тялото, като дори и го палил. Още тогава разследването се насочило към Юзджан, но той вече бил изчезнал. Според източници на Дарик причината за престъплението е любовен триъгълник с жена. След среща между жертвата и нея, извършителят издебнал Рейхан и го убил. Предполага се, че Юзджан е избягал в Турция. 21-годишният Юзджан Раим от Нови пазар е обявен за издирване с червена бюлетина на Интерпол. Той е заподозрян за убийството на 34-годишния Рейхан Мехмед, съобщава Дарик. Сподели:", "date": "2019.02.10", "title": "Издирват с Интерпол мъж, убил и пробвал да изгори съперник"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D0%B2%D1%8A%D1%81%D1%82%D0%B0%D0%B2%D0%B0%D1%82-%D1%81%D1%80%D0%B5%D1%89%D1%83-%D1%80%D1%83%D0%BCe%D0%BD-%D1%80%D0%B0%D0%B4%D0%B5%D0%B2-%D0%B8-%D0%B8%D1%81%D0%BA%D0%B0%D1%82-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BF%D1%80%D0%B5%D0%B4%D0%B0%D1%82%D0%B5%D0%BB-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0--news818665.html", "text": "Недоволни граждани от работата на държавния глава Румен Радев са се събрали пред президентството в знак на протест. Митингът започна в 16.00 часа, а камерите на ПИК TV излъчват на живо недоволството на протестиращите. Мотото на протеста е \"Да изгоним Румен Радев от президентството.\" Припомняме, че група от над 3000 човека, заявили участите до момента във Фейсбук, ще изразят недоволството си от скандалните изцепки на летеца. За две години Радев успя да наложи невиждан хаос в отношенията между институциите, бламира парламента и кабинета, не спазва Конституцията и йерархията на властите, лобира за изтребителите \"Грипен\". Чашата преля преди дни, когато на своя глава изрази мнение от името на страната ни по повод кризата във Венецуела. \"България не е блато. Ние живеем в европейска държава. Не му е там мястото\", категорични са протестиращите. Те твърдят, че не вярват на високия му рейтинг. \"Той трябва да се държи като обединител на нацията\", заявиха недоволните, които се събират на \"Дондуков\" 2. \"Той не се държи добре с народа. Не се държи като натовски генерал. Искаме оставка\", обявиха пред камерите на ПИК TV протестиращите. \"Искаме от държавния глава да не пречи на правителството. Не съм видял нещо обединително в него, откакто е дошъл. Кой президент започва речта си на Нова година с разединение. Направи единствено 12 вета, нищо друго\", отсякоха недоволните граждани. \"Този човек и онази червена приватизаторка ще ни отведат в червеното блато. Тук трябваше да има много повече хора\", допълниха протестиращите, събрали се пред сградата на президентството. Те са категорични, че Нинова държи в зависимост Радев, когото заплашила още на изборите да внимава как се държи с БСП. \"Това генерал ли е? Стои като мушкато! Дори пред руския патриарх не можа да направи нищо, щеше един шамар да му удари. Искаме импийчмънт, управляващите трябва да са по-твърди, защото целта на Радев и Нинова е да дойдат незаконно на власт, да изкрадат резерва и пак да ни оставят без пенсии, както стана преди години\", категорични бяха протестиращите. \"Това е българския Мадуро! Против Радев съм и искам да си ходи. Той нищо не работи, а е просто човек с маска. Да си ходи, за да не ни резили. Както стана онзи ден, когато Решетников го поздрави\", каза един от протестиращите. Недоволните заедно викаха \"Оставка\" и \"Импийчмънт\", както и \"Предател\". Според по-голямата част от тях той е проводник на руски интереси и разединява нацията. Те обясниха, че не е подходящ за този пост, защото като военен е силно ограничен в познанията си. Пред камерата на ПИК TV протестиращите заявиха, че са разбрали за събитието от фейсбук и протестът им е спонтанен, без никаква организация. Те заявиха, че може да са малко, но като за начало са доста и това показва, че Радев обединява срещу себе си напълно непознати хора, които са потресени от предателството му към България, която по думите им не спира да оплюва. \"Аз също съм се клел като военен и не мога да повярвам, че един военен може да извърши такова предателство. Да си подаде оставката и да напусне България, на България предатели не й трябват\", заяви господин на протеста, който се представи като Димитър Карпатов. Той също заяви, че не познава никой и е разбрал от фейсбук. \"В момента се запознаваме и съм доволен, че много хора, заявили във фейсбук участие, са дошли и на живо\", заяви още той. Юристка на протеста пък заяви, че когато е обвинен в държавна измяна, какъвто е случаят с подкрепата на Радев към Русия, мже да се иска импийчмънт на президента. \"Той е извършил две от трите хипотези, заради които може да бъде отстранен - нарушава конституцията и злепоставя страната ни пред света. Той е просто посланик на Русия и трябва да бъде спряно това руско камикадзе. 60 депутати трябва да предложат отстраняването му и след това две трети от депутатите да гласуват, за да отиде каусът на Конституционен съд. Има безспорни факти, че Румен Радев не работи за националните интереси на България и няма съмнение какво ще реши съдът\", заяви юристката. \"Този човек е против интересите на България. Той заема само проболшевишки позиции. Той е антибългарин и искаме да се маха!\", заявиха компания велосипедисти. Сподели:", "date": "2019.02.10", "title": "ПЪРВО В ПИК TV: Граждани въстават срещу Румeн Радев и искат импийчмънт: Предател не може да е президент на България (ОБНОВЕНА/СНИМКИ)"}
{"url": "https://pik.bg/%D1%80%D0%B0%D0%B7%D0%B1%D0%B8%D1%85%D0%B0-%D0%BA%D0%B0%D0%BD%D0%B0%D0%BB-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8%D0%BC%D0%BA%D0%B8-news818621.html", "text": "Канал за изработка на фалшиви документи бе разбит при операция на Икономическа полиция днес в Пловдив, съобщи трафикнюз. Полицаите спират за проверка \"Фолксваген голф\" с българска регистрация, за който очевидно са имали информация, че превозва забранените от закона документи. Зад волана на автомобила е била жена. Скрит до предната седалка полицаите намират найлонов плик, в който е имало няколко пакетчета, в които са били разпределени документи за самоличност на чужденци, талони и стикери. Всеки от комплектите съдържал снимка на лицето, чийто е документът, и лични данни за него. По информация на документите са изработени в пловдивска печатница, обственост на фалшификатор, познат на органите на реда. Претърсвания и изземвания вървят и на друг адрес в район \"Тракия\". На мястото на операцията е началникът на ИП Атанас Бочев. На този етап не е ясно дали чужденците, чиито документи са открити при операцията, се намират на територията на България или все още им предстои да влязат. Това ще се изяснява тепърва, коментират от полицията. TrafficNews.bg Сподели:", "date": "2019.02.10", "title": "Разбиха канал за фалшиви документи в Пловдив (СНИМКИ)"}
{"url": "https://pik.bg/26-%D0%B3%D0%BE%D0%B4%D0%B8%D1%88%D0%B5%D0%BD-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB-%D1%81-%D0%B8%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D0%BD%D0%B0-%D0%BF%D0%B5%D1%81%D0%B5%D0%BD%D0%BD%D0%B8%D1%8F-%D1%84%D0%B5%D1%81%D1%82%D0%B8%D0%B2%D0%B0%D0%BB-%E2%80%9E%D1%81%D0%B0%D0%BD%D1%80%D0%B5%D0%BC%D0%BE%E2%80%9D-news818614.html", "text": "26-годишният Алесандро Махмуд, който е роден в Милано, баща му е египтянин, а майка му е от Сардиния, спечели 69-ото издание на фестивала на италианската песен „Санремо”, съобщават световните агенции, цитирани от БНР. Той триумфира с песента „Пари”. За втора поредна година след натурализирания албанец Ермал Мета, който в дует с Фабрицио Моро победи на миналия „Санремо”, фестивалът бе спечелен от изпълнител от имигрантски произход. Много оригинален като певец, 26-годишният Махмуд най-напред спечели предварително проведения „Санремо” за млади изпълнители, след което триумфира и като победител на официалното издание на конкурса. Песента му Soldi (б.р. „Пари”) е многозначителна като текст и оригинална като интерпретация представяща лични преживявания в семейството му и взаимоотношения с баща му. С тази песен той ще представи Италия на фестивала на Евровизията през май. На тазгодишния „Санремо” голяма част от песните изразяваха лични преживявания на изпълнителите, като Симоне Кристики с Abbi cura di me („Грижи се за мен”), отличен за най-добра интерпретация. Наградата на критиката и за текст получи Даниеле Силвестри за Argentovivo в смисъл на енергичен младеж, неразбран от обществото. Сподели:", "date": "2019.02.10", "title": "26-годишен изпълнител с имигрантски произход триумфира на песенния фестивал „Санремо”"}
{"url": "https://pik.bg/%D0%B3%D1%8A%D1%80%D1%86%D0%B8%D1%8F-%D0%B8%D0%B7%D0%BF%D1%80%D0%B0%D1%89%D0%B0-%D0%BD%D0%BE%D1%82%D0%B0-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B7%D0%B0-%D1%80%D0%B0%D1%82%D0%B8%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%BE%D1%82-%D0%BF%D1%80%D0%B5%D1%81%D0%BF%D0%B0-%D0%B8-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B0-%D0%B7%D0%B0-%D1%87%D0%BB%D0%B5-news818617.html", "text": "A1 On, цитиран от \"Фокус\". В понеделник Гърция ще изпрати нота на Македония за ратификацията на Договора от Преспа и протокола за членство в НАТО, информира Македонската информационна агенция (МИА), цитирана от скопския информационен портал В интервю за гръцката информационна агенция ANA-MPA заместник-външния министър Йоргос Катругалос обяснява следващите стъпки след като гръцкият парламент даде зелена светлина в петък на протокола за членство в НАТО , а на 25-ти януари беше ратифициран Договорът от Преспа. „В понеделник ще бъде изпратена вербална нота за информиране относно ратифицирането на Договора и след това Северна Македония ще информира ООН, както и всички държави-членки, които са я признали с конституционно име, че отсега нататък признаването ще бъде с новото конституционно име. И разбира се, от понеделник започва своите задължения, да промени имената на улиците, обектите и документите, които носят старото име“ На въпроса дали съседната страна ще трябва да използва новото име от следващата седмица Катругалос е категоричен, че Договорът от Преспа го налага. Сподели:", "date": "2019.02.10", "title": "Гърция изпраща нота на Македония за ратификацията на Договора от Преспа и протокола за членство в НАТО"}
{"url": "https://pik.bg/%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%BD%D0%B0%D0%B3%D1%80%D0%B0%D0%B4%D0%B8-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-news818613.html", "text": "Ученици от няколко европейски държави, сред които и България, бяха провокирани да тестват знанията си и да изследват Космоса. Българските гимназисти показаха отлични познания чрез създадено от тях видео, коментиращо разминаванията между физиката и научната фантастика в известни филми за Космоса. Интерактивното представяне на учениците им донесе победа в конкурса, заедно с белгийския отбор. \"През 2025 година работата в екип ще бъде сред най-важните умения за успех наравно с креативното мислене и STEM уменията. Адаптирането на училищната система е ключово за подготовката на учениците за икономиката на новото съвремие. Радвам се, че в България имаме преподаватели и училища, които търсят и намират възможности за сътрудничество по международни проекти. Проактивността и креативното мислене се развиват, когато учениците имат свободата да проверяват знанията си и сами да стигат до заключения. Младите български таланти показаха именно това във видеото си.\", заяви българският евродепутат от ГЕРБ/ЕНП Ева Майдел по време на дискусия с победителите. Антон Иванов (СУ \"Васил Левски\", гр. Елин Пелин), Йоан Стоянов (СУ \"Христо Ботев\", с. Горна Малина) и Кристиан Георгиев (Професионална гимназия по телекомуникации, гр. София) са победителите и освен от Ева Майдел, учениците бяха поздравени и от Вицепрезидента на Майкрософт Джон Франк и директора на 3М за Европа Максим Бюро. Победителите в конкурса посетиха също и центъра по иновации на 3М в Дюселдорф и Европейската космическа агенция в Брюксел. Трима български ученици бяха сред победителите в проекта Space Tube, подкрепен от компаниите Майкрософт, Еърбъс и 3М. Сподели:", "date": "2019.02.10", "title": "ПРИЗНАНИЕ: Български ученици получиха награди в Брюксел от световни компании"}
{"url": "https://pik.bg/%D0%BE%D1%82%D0%BC%D0%B5%D0%BD%D1%8F%D1%82-%D0%B3%D1%80%D0%B8%D0%BF%D0%BD%D0%B0%D1%82%D0%B0-%D0%B5%D0%BF%D0%B8%D0%B4%D0%B5%D0%BC%D0%B8%D1%8F-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news818587.html", "text": "Грипната епидемия в Пловдив отшумява, а от РЗИ-Пловдив с писмо известява за прекратяване на противоепидемичните мерки от 11 февруари (понеделник), съобщи БГНЕС, цитирани от Нова телевизия. Противоепидемичните мерки включваха забрана на свиждания и планови операции в болници, преустановяване на планови консултации на здрави бременни жени и кърмачета и на профилактични прегледи и имунизации. Пикът на заболеваемостта в Пловдив беше в седмицата между 21 и 27 януари. Най-засегнати бяха децата - от бебета до 14 годишни. Усложненията след грип причиниха фатален изход в няколко случая, още преди обявяване на противоепидемичните мерки две млади жени починаха от скоротечна бронхопневмония, последвала след острото вирусно заболяване. Сподели:", "date": "2019.02.10", "title": "Отменят грипната епидемия в Пловдив"}
{"url": "https://pik.bg/%D1%80%D0%B0%D0%B7%D0%B1%D0%B8%D1%85%D0%B0-%D0%B3%D1%80%D1%83%D0%BF%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D0%BB%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D0%B3%D1%8A%D1%80%D1%86%D0%B8%D1%8F-news818612.html", "text": "Гръцката полиция разкри организирана група за изработка на сканиращи устройства и фалшиви документи, съобщава БНР. Според инфоирмацията, в Атина е бил разбит напълно оборудван цех със затворен цикъл за фалшиви документи, продавани на мигрантите за незаконно влизане в други европейски страни. Сред намерените фалшификати имало и български паспорти и лични карти. Повече от няколко месеца специализираният отдел за борба с организираната престъпност е проследил пътя на фалшивите документи от мястото на тяхното печатане до мигрантите. В Атина е разкрит офис за фалшифициране но всякакъв вид документи- паспорти, лични карти, шофьорски книжки и дори дипломи за висше образование. Сред намерените 204 паспорта и 123 лични карти има и фалшифицирани български документи за самоличност. Арестувани са трима от организаторите на мрежата за трафик, издирва се още едно лице. Проследяването на групата започнало от остров Крит, където ежедневно десетки мигранти се опитват да отпътуват с фалшиви документи. Полицаи под прикритие се представяли за бежанци и поръчвали паспорти чрез посредник. Така се достигнало до връзката с Атина и мястото за фалшифициране. Цените са били 1 200 евро за паспорт и 500 евро за лична карта. Каталогът предлагал паспорти от всички европейски страни и дори здравни карти. На задържаните е повдигнато обвинение за участие в престъпна група. Сподели:", "date": "2019.02.10", "title": "Разбиха група, продавала фалшиви документи на мигранти в Гърция"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B3%D0%B5%D1%80%D0%B1-%D0%B4%D0%B0%D0%BD%D0%B8%D0%B5%D0%BB%D0%B0-%D0%B4%D0%B0%D1%80%D0%B8%D1%82%D0%BA%D0%BE%D0%B2%D0%B0-%D0%BD%D0%B5-%D0%B2%D1%81%D0%B8%D1%87%D0%BA%D0%B8-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%B1%D0%BE%D0%BB%D0%BD%D0%B8%D1%86%D0%B8-%D1%89%D0%B5-%D0%BF%D0%BE%D0%BB%D1%83%D1%87%D0%B0%D1%82-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%BE-%D1%84%D0%B8%D0%BD-news818618.html", "text": "„Отпуснатите допълнително средства за общинските и областните болници е навременна мярка. Тези средства няма да се дадат общо, а ще се дадат за дейност“. Това заяви пред БНР депутатът от ГЕРБ Даниела Дариткова – председател на здравната комисия в Народното събрание. Тя уточни обаче, че парите няма да са за всички. „Тези пари по методика се дават съгласно Закона за лечебните заведения само за болниците, които са в географски трудно достъпни и отдалечени региони – разясни Дариткова. - Списъкът се определя чрез Сдружението на общините“. Тя отбеляза, че болниците имат и други искания. „Диалогът с тях ще продължи. Той няма да приключи само с даването на едни пари“, категорична бе Дариткова. „Именно сега трябваше да се реагира, защото анализите се правеха през годината – заяви още депутатът от ГЕРБ. - Сега и с доброто състояние на бюджета може да се позволи едно допълнително даване на средства към тези болници. Смятам, че това е изключително позитивно. Избори има всяка година, а пари се дават тогава, когато бюджетът го позволява и когато наистина се постигне разумният компромис чрез диалог с всички заинтересовани“. Даниела Дариткова бе категорична, че не може да се говори за неправомерна държавна помощ към търговски дружества. По думите й по тази методика се финансират и центровете за психично здраве. Тя увери, че поетият ангажимент от Министерството на здравеопазването за увеличаване на издръжката на болен с психично заболяване също ще бъде спазен и ще има увеличение на средствата. За единната европейска система за верификация на лекарствата, която вчера влезе в сила, Дариткова смята, че няма място за притеснение. „Бяха направени редица уточнения от Министерството на здравеопазването и от асоциацията, която се занимава с въвеждането на системата, че ще има плавен преход, че няма да има санкции в първите месеци, че има сериозно понижение на цената на необходимите устройства – заяви Даниела Дариткова. - Длъжни сме да изпълняваме европейските регламенти. Нямаме полезен ход за отстъпление. Смятам, че би следвало с помощта на съсловната организация, министерството и компетентните органи да се подпомогне всяка аптека, която има затруднения по въвеждането на аптечния софтуер“. По думите й обаче няма правен механизъм за персонално финансово подпомагане на затруднени аптеки. Дариткова очаква, че през март ще се вземе решение за модела за здравна реформа. Към момента ГЕРБ нямат политическо решение по отношение на Концепцията за интеграция на ромите на вицепремиера Красимир Каракачанов. Според Даниела Дариткова, документът би следвало да се подложи на широко обществено обсъждане, да се чуят всички мнения и чак тогава да се вземе решение в контекста на програмата, която изпълнява правителството. „Проблемът е изключително важен – анализира тя. - Би следвало да се постигне консенсус не само в рамките на управляващата коалиция, но и постигане на обществен консенсус по темата, за да може стъпките, които се очертаят, да бъдат следвани дългосрочно. Проблемът наистина трябва да намери своето решение в конкретни мерки. Имаме позитивни решения в тази насока, но цялостното усещане на обществото за успешна интеграция все още го няма“. Сподели:", "date": "2019.02.10", "title": "Депутатът от ГЕРБ Даниела Дариткова: Не всички общински болници ще получат допълнително финансиране"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%89%D0%B5-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B2%D1%80%D0%B5%D0%BC%D0%B5-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news818624.html", "text": "Тереза Мей ще поиска от британските депутати повече време, което да й позволи да подсигури промени в спорната част от нейната сделка за Брекзит – предпазната клауза за границата с Ирландия, съобщава „Би Би Си” и БГНЕС, цитирани от Нова телевизия. Британският премиер трябва да докладва пред Камарата на общините тази седмица, след като се опита да убеди лидерите от ЕС да направят промени в последния момент по споразумението за развода между Лондон и Брюксел. Според запознати Мей е готова да предложи на парламента нов вот за Брекзит, ако нейният план с новите промени не е готов до края на февруари. Сподели:", "date": "2019.02.10", "title": "Тереза Мей ще поиска повече време от британските депутати за сделката за Брекзит"}
{"url": "https://pik.bg/%D0%BC%D0%BE%D0%BC%D0%B8%D1%87%D0%B5-%D0%BE%D1%82-%D1%81%D0%B0%D0%BC%D0%BE%D0%BA%D0%BE%D0%B2-%D1%81%D0%B5-%D0%B1%D0%BE%D1%80%D0%B8-%D1%81%D1%8A%D1%81-%D0%B7%D0%B0%D0%B1%D0%BE%D0%BB%D1%8F%D0%B2%D0%B0%D0%BD%D0%B5-%D0%BF%D0%BE%D0%BC%D0%B0%D0%B3%D0%B0%D0%B9%D0%BA%D0%B8-%D0%BD%D0%B0-%D0%B4%D1%80%D1%83%D0%B3%D0%B8%D1%82%D0%B5-news818588.html", "text": "Момиче от Самоков изработва перуки за болни и им помага в най-трудния им момент. Цвети е със сърдечна недостатъчност - сърцето й никога не бие както трябва, защото не е като другите сърца. „Разболях се от сърдечна недостатъчност – разказва тя пред сутрешния блок на Нова телевизия. - В България няма сърца за всички и много се чака, наистина много се чака.   Ако можех да превърна болестите в здраве, щях да го направя. Започнах да се изморявам, никога не съм и помисляла, аз съм само на 19 и да съм болна от нещо. Един млад човек никога не мисли най-лошото. Мислех си, че имам алергия. Не можех да ходя дори 50 метра, сърцето ми не работело като нормалното сърце. Тогава сърцето ми е работели на 10 – 15 процента. Когато сърцето не работи, всички органи отказват”. Момичето прекарва три дълги месеца в болничната стая, чакайки  добри новини за сърцето си. Докато чака за операция или трансплантация – семейството й е неотлъчно до нея. Слагат и пейсмейкър и в гърдите й сърцето започва да бие все по-равномерно. Когато излиза от болницата обаче косата на Цвети започва да пада. „Никога не съм си мислела, че ще ми опада косата и ще стигна дотам да се замисля какво е да носиш перука”, казва момичето. Цвети е фризьор, а само на 19 се сблъсква с един от най-страшните житейски кошмари. Но слага перука и започва да се чувства много по-добре. Тогава самата тя решава да започне да прави перуки за други болни жени, момичета и деца. Сподели:", "date": "2019.02.10", "title": "Момиче от Самоков се бори със заболяване, помагайки на другите"}
{"url": "https://pik.bg/%D1%80%D0%B0%D0%B7%D0%B4%D0%B0%D0%B2%D0%B0%D1%82-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%B1%D0%B0%D1%84%D1%82%D0%B0-%D0%B2-%D0%BB%D0%BE%D0%BD%D0%B4%D0%BE%D0%BD-news818627.html", "text": "Отличията на Британската академия за кино и телевизия са най-престижните извън САЩ през наградния сезон. Създателите на \"Фаворитката\" се надяват на награди в категориите за най-добър филм, най-добър британски филм, най-добър режисьор и най-добра актриса за Оливия Колман. Другите две звезди Рейчъл Вайс и Ема Стоун също са номинирани в категорията за актриса в поддържаща роля. С по седем номинации следват филмите \"Бохемска рапсодия\", \"Първият човек\", \"Рома\" и \"Роди се звезда\". Политическата комедия \"Вице\" (Vice) получи шест номинации, а \"Черен в клана\" - пет. \"Бохемска рапсодия\" се представя отлично в наградния сезон. Рами Малек вече спечели \"Златен глобус\" и наградата на Гилдията на филмовите актьори за най-добър актьор за ролята на Фреди Меркюри. Продукцията е номинирана също награда БАФТА за най-добър британски филм, но името на режисьора Брайън Сингър беше отстранено от номинациите в тази категория заради обвинения в непристойно сексуално поведение, които той отрича. В категорията за най-добър филм освен \"Фаворитката\" са номинирани продукциите \"Зелената книга\", \"Роди се звезда\", \"Рома\" и \"Черен в клана\". В режисьорската категория Йоргос Лантимос за \"Фаворитката\" ще си оспорва приза със Спайк Лий за \"Черен в клана\", Алфонсо Куарон за \"Рома\", Брадли Купър за \"Роди се звезда\" и Павел Павликовски за \"Студена война\". Оливия Колман, чието превъплъщение в образа на кралица Анна във \"Фаворитката\" вече й донесе редица награди, е номинирана в категорията за най-добра актриса заедно с Глен Клоуз за \"Съпругата\", Лейди Гага за \"Роди се звезда\", Вайола Дейвис за \"Вдовици\" и Мелиса Маккарти за \"Можете ли да ми простите?\" Носителят на приза за най-добър актьор ще бъде избран измежду Крисчън Бейл за \"Вице\", Рами Малек за \"Бохемска рапсодия\", Виго Мортенсен за \"Зелената книга\", Брадли Купър за \"Роди се звезда\" и Стив Куган за \"Стан и Оли\". Водеща на наградното шоу ще бъде Джоана Лъмли, която замени дългогодишния домакин на проявата Стивън Фрай. Историческата комедия \"Фаворитката\" на режисьора Йоргос Лантимос води с 12 номинации за наградите БАФТА , които ще бъдат раздадени довечера в Лондон, съобщи Ройтерс. Сподели:", "date": "2019.02.10", "title": "Раздават наградите БАФТА в Лондон"}
{"url": "https://pik.bg/%D0%B2%D1%8A%D0%B7%D0%BC%D0%BE%D0%B6%D0%BD%D0%B8-%D1%81%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-news818652.html", "text": "Ако се стигне до издигането на кандидатурата на външния министър на Македония Никола Димитров за президент от СДСМ, е възможно да се стигне и до промени в македонското правителство, съобщава скопското издание “Независен“, цитирано от „Фокус”. Според информацията, Радмила Шекеринска ще заеме мястото му в Министерството на външните работи, Стево Пендаровски ще застане начело на Министерството на отбраната, а Оливер Спасовски ще остане вътрешен министър, пише изданието. Това е един от вариантите, обсъдени в СДСМ, след като четиримата високопоставени служители изразиха амбициите си да се кандидатират за държавен глава, пише \"Независен\". Засега от СДСМ не представят официална информация, нито са обявили възможните кандидатури за президент. Лидерът на СДСМ Зоран Заев повтори, че няма амбиции за президентския пост. Въпреки че по неговите думи той ще бъде идеален консенсус за кандидат за поста, но както той казва, той е млад за тази позиция. Сподели:", "date": "2019.02.10", "title": "Възможни са промени в македонското правителство"}
{"url": "https://pik.bg/99-%D0%B4%D1%83%D1%88%D0%B8-%D0%BF%D0%BE%D1%87%D0%B8%D0%BD%D0%B0%D1%85%D0%B0-%D0%BE%D1%82-%D0%B3%D1%80%D0%B8%D0%BF-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news818653.html", "text": "Поредната жертва е 73-годишна жена от южния окръг Прахова, която имала и други заболявания и не е била ваксинирана срещу грип. Смъртта е регистрирана вчера. Лекарите в Румъния са регистрирали още един смъртен случай от грип, с което броят на жертвите от началото на сезона достигна 99 души, съобщава Аджерпрес, позовавайки се на данни на Националния институт за обществено здраве. Сподели:", "date": "2019.02.10", "title": "99 души починаха от грип в Румъния"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B3%D0%B5%D0%BE%D1%80%D0%B3%D0%B8-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D1%81-%D0%BE%D1%81%D1%82%D1%80%D0%B8-%D0%B4%D1%83%D0%BC%D0%B8-%D0%B7%D0%B0-%D0%B5%D0%BA%D1%88%D1%8A%D0%BD%D0%B8%D1%82%D0%B5-%D0%B2%D1%8A%D0%B2-%D1%84%D1%83%D1%82%D0%B1%D0%BE%D0%BB%D0%B0---%D0%BA%D0%B0%D0%BA%D0%B2%D0%B8-%D1%81%D0%B8%D0%BB%D0%B8-%D1%81%D1%82%D0%BE%D1%8F%D1%82-%D0%B7%D0%B0%D0%B4-%D1%81%D0%B8%D0%BD-news818209.html", "text": "- Не смятам, че това е най-големият проблем. Тъй като независимо от социалната среда и реалните финансови трудности на голяма част от българските граждани, все пак феновете на футбола, съм сигурен, че даже биха се лишили от определени неща в своето потребление, за да следят любимия си спорт. За мен проблемът на празните трибуни, на зловещо пустеещите стадиони у нас - е именно в загубата на усещането за автентично състезание, което се наслои през последните 7-8 години. Многократно съм споделял пред Агенция ПИК и на други места за какво става дума и сега нахвърлях набързо няколко щтрихи от зелената идилия на Делиормана. Но това са фактите, никой не може да обори жестоката статистика, която показва, че през последните 7-8 години върви процес на намаляване на средната посещаемост на мачовете у нас. Хората не са глупаци и затова не позволяват на тарикатите да ги залъгват непрекъснато. И тук се връщам към една тема, която засегнахме малко по-рано. Нима е нормално, че два от водещите отбори - Лудогорец и Левски имат едни и същи спонсори. Това вече създава усещане за конфликт на интереси. Да и други подобни прецеденти има с едни и същи корпоративни брандове на екипите из Европа. Но съвсем различни са обстоятелствата, когато става дума за Реал Мадрид, Арсенал, Милан или някой друг и нашенската байганьовска футболна действителност. Всеки любител на играта у нас знае какво имам предвид. И затова споделям, че при определено развитие на нещата през пролетта, нищо чудно \"сините\" и \"зелените\" да играят в един отбор, под егидата на едни и същи финансови благодетели. И още нещо. Сега, когато става въпрос за финансовите проблеми на \"Герена\", които се налагат като едва ли не - държавен въпрос. Не е ли малко странно, че в клуба в ролята на месии, спасители, благодетели и т.н. влизат хора, които не толкова отдавна бяха на \"Армията\" и даже след фалита на АД-о на \"Лупи\" и на т.нар. пернишки \"гърнета\" през лятото на 2015-а година отново имаха претенции да поемат ръководството на 31-кратните шампиони. И изведнъж същият бизнес кръг се пренася на \"Герена\" и дори храни финансово т.нар. \"еничари\" от ментето в Б група. Това са странни неща. - Разбира се, погледнете, че финансовите благодетели, без да назовавам имена, са едни и същи или принадлежат към един и същ бизнес кръг. Не само това. Отново казвам - вижте идентичните спонсори на \"Герена\" и в Разград. И като прибавим и по-малкото братче от проекта на \"еничарите\", то се очертава една конфигурация, която е меко казано - смущаваща, най-малкото от морална гледна точка. Но това са реалностите и всеки човек, отново казвам запознат с материята, може да събере 2 + 2 = 4. И да проследи нишката. Кой финансира досега ГМО-то, което претендираше за базите и активите на ЦСКА и чиито представители едва не бяха линчувани от \"червените\" фенове в Борисовата градина по време на първия търг за емблемата и активите? Кой сега отива да спасява Левски? Как чрез рекламни, спонсорски брандове са свързани помежду си споменатите 3 тима? И много неща в нашия футбол стават ясни. Тук е моментът дебело да подчертая, че нямам нищо против мощната кампания за финансово подпомагане на тима от \"Герена\". Тъй като не веднъж съм споделял, че спортът е немислим без исторически институции - каквито са ЦСКА и Левски в България. Институции, които обединяват, привличат, мобилизират огромен брой хора и по тази причина са фундаментът на целокупния социален феномен - какъвто представлява спортът. Така, че нямам нищо против от подкрепата за \"сините\", защото без големи клубове, без вечни съперници, състезанието губи своя смисъл. Но се питам защо в огледална ситуация преди 4 години нямаше никакво подобно стахановско движение да се подкрепи ЦСКА? Очевидно нашата държава продължава да бъде майчица за едни и мащеха за други. - Самият Павел Колев е един интелигентен човек и чест му прави, че преди известно време заяви ясно и категорично в медиите, че въпросът с т.нар. приемственост, идентичност, автентичност на ЦСКА отдавна е приключил. Защото \"червената\" публиката е направила категорично своя избор. Освен това, след като Гриша Ганчев удържа на думата си, както винаги, и върна емблемата и активите в техния исторически дом, то вече не само морално, но и юридически - въпросът е напълно изчерпан и няма защо да се връщаме към него. Кой както иска да изписва. ЦСКА си е ЦСКА, единствен, неделим и вечен на \"Българска армия\", със своята историческа емблема, публика, стадион, ценности, титли и огромен международен престиж. Който въпреки цялата война срещу \"армейците\" през последните 3 десетилетия, поради политическа спекулация на цветова основа, както виждаме този престиж все още е жив и благодарение и на него - Десподов беше продаден за една сума немислима за българския футбол при сегашната конюнктура. И още веднъж подчертавам, че г-н Павел Колев, съвсем коректно като един професионалист, заяви, че въпросът е приключен и че ЦСКА си е ЦСКА. В същото време искам да насоча темата за конфликта на интереси в друга посока. Не поставям под съмнение коректността на г-н Борислав Михайлов, но наличието на \"Герена\" на неговия син Ники Михайлов, сега се очаква и друг човек свързан с фамилията - Живко Миланов.... Не толкова отдавна треньор на \"сините\" вратари беше братът на президента на БФС Руслан. Така, че това фамилно присъствие на стадион \"Георги Аспарухов\", което е съвсем нормално, защото кланът Михайлови са свързани генетично с Левски и е съвсем в реда на нещата те да гравитират около своя роден клуб, но при всички случаи това фамилно присъствие би донесло напрежение, ако някои прекалени слагачи от БФС и съдийската колегия започнат да правят реверанси към родствениците на първия човек във Футболната централа. Отново казвам, не смятам, че г-н Борислав Михайлов ще инструктира някой в тази насока, но нали знаете, че измекярите нямат нужда от подсказване, те сами следват посоката на вятъра. - Категорично песимист що се отнася до условията, обстановката, отровния климат на предопределеност, монополизъм, клиентелизъм, задушаването на конкуренцията. Липсата на реално състезание и т.н. На базата на тези обстоятелства съм категоричен песимист. И представянето на нашите национални, клубни отбори, независимо от проблясъци тук-таме, на първия тим воден от Петър Хубчев или на отделни клубни фойерверки, тенденцията няма как да се обърне докато не се възстанови автентичния, конкурентен, пълноценен български футбол. Не само що се отнася до вечното съперничество между ЦСКА и Левски и до монопола на Делиормана, но и за цялата география на българския футбол. Която виждаме, че през последните години се изпълни с НЛО-та, без никаква публична подкрепа, да не ги споменавам, всеки знае кой имам предвид. Докато в същото време традиционни футболни центрове като Плевен, Дупница, Благоевград, като Бургас представете си, като Шумен и т.н. изпаднаха в същата кома, в каквато изпадна икономиката на България през последните 3 десетилетия. Нещата всъщност са свързани. Там, където няма икономика. Там, където няма хора. А виждаме, че България се стопи с 2 милиона и половина за отрицателно историческо време. Там, където липсва поминък, където липсват млади хора, където липсва социална перспектива, там няма как да вирее и спортът. А в същото време този черен прочит на нашата действителност, уви реалистичен, съжителства все пак с нотки на оптимизъм. Защото така както стана възможен пробивът на талантлив млад човек като Кирил Десподов, така би трябвало по неговия пример, по неговите стъпки, по браздата, която той отново прокарва към Западна Европа да се насочат и други талантливи футболисти. България винаги е имала таланти, винаги е създава самородни майстори на играта и се надявам, че рано или късно демографската рулетка така да се каже отново ще се завърти в правилната посока. Но без социални условия, без адекватна държава няма как да стане. Не случайно, четвъртите в света не рядко са споделяли в свои изказвания това, че американското чудо през 94-а година и въобще появата на Златното поколение на българския футбол става възможна благодарение на развитата спортна индустрия на България преди 10 ноември 89-а. Сподели:", "date": "2019.02.10", "title": "САМО В ПИК: Георги Атанасов с остри думи за екшъните във футбола - какви сили стоят зад \"сините\", ЦСКА 1948 и \"зелените\" от Разград"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BA%D1%83%D0%B1%D1%80%D0%B0%D1%82-%D0%BF%D1%83%D0%BB%D0%B5%D0%B2-%D1%83%D1%85%D0%B0%D0%B6%D0%B2%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%B0%D0%BC%D0%B8-%D0%BD%D0%B0-%D0%B3%D0%B5%D1%80%D0%B1-%D1%81%D0%BD%D0%B8%D0%BC%D0%BA%D0%B0-news818372.html", "text": "Кубрат Пулев за пръв път присъства на ежегодния фестивал „Сурва“, провеждащ се в Перник, а маскарадните игри наблюдава в компанията на някои от първите дами на ГЕРБ. Атракциите и танците на кукерите Кобрата изгледа заедно с депутатките Десислава Атанасова, Ирена Соколова и министъра на туризма Николина Ангелкова, с които се снима за спомен. Докато дългогодишната му половинка Андреа бе на почивка по женски в Тайланд, където отпразнува 32-рия си рожден ден, Пулев бе удостоен с поредна награда, а именно - специален медал, присъден му от Община Перник. Първи за най-новото попълнение в колекцията му с награди го поздравиха именно амазонките на ГЕРБ. Европейският шампион по бокс за професионалисти в свръхтежка категория неведнъж е споделял, че симпатизира на управляващата партия, а Бойко Борисов е сред хората, на които се възхищава. Двамата са близки приятели, като премиерът всяка година прави всичко по силите си, за да присъства лично на рождените дни на Кобрата, на които спортистът кани само най-отбраните си приятели. Министър-председателят бе опора на Кубрат след една от най-тежките му загуби, когато го покани на лична среща, за да му повдигне духа и да изиграят партия шах заедно. Сподели:", "date": "2019.02.10", "title": "ЕКСКЛУЗИВНО В ПИК И \"РЕТРО\": Кубрат Пулев ухажва първите дами на ГЕРБ (СНИМКА)"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B9-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB-%D1%81%D0%B5-%D0%BE%D1%82%D0%B4%D0%B0%D0%BB%D0%B5%D1%87%D0%B0%D0%B2%D0%B0-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news818643.html", "text": "Ръководството на Левски вече търси отбор на Серджиу Буш, тъй като нападателят не е успял да впечатли Георги Дерменджиев с изявите си и след трансфера на Валери Божинов става излишен на \"Герена\", твърди \"Тема Спорт\". През пролетта, новият старши треньор смята да разчита на Станислав Костов, като Божинов ще опита да измести благоевградчанина от титулярното място. През есента, Буш взе участие в 11 срещи и отбеляза едва едно попадение. По време на контролите пък изобщо не успя да се разпише. \"Сините\" ще пробват да го изпратят в родната му Румъния, тъй като там все още не е затворил трансферният прозорец. Сподели:", "date": "2019.02.10", "title": "Ето кой нападател се отдалечава от \"Герена\""}
{"url": "https://pik.bg/%D0%B3%D0%BE%D0%BB%D1%8F%D0%BC-%D1%82%D1%80%D0%B8%D1%83%D0%BC%D1%84-%D0%B7%D0%B0-%D0%BC%D0%B5%D0%B4%D0%B2%D0%B5%D0%B4%D0%B5%D0%B2-%D0%B2-%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news818625.html", "text": "Данийл Медведев е шампион при мъжете на сингъл на \"София Оупън\" 2019. В състезанието при двойките пък триумфираха Мектич и Мелцер. Днес в \"Арена Армеец\" първи се състоя финалът при тандемите, в който спориха Хсие (Тайван)/Рунгкат (Индонезия) - . Мектич и Мелцер взеха началния сет с 6:2 гейма. Хсие и Рунгкат пък записаха втората част с 6:4. Така се стигна до шампионски тайбрек, в който Никола Мектич и Юрген Мелцер триумфираха след 10:2 точки. Във финала на сингъл сили премериха и Мартон Фучович (Унгария). Данийл спечели с 2:0 сета. 6:4, 6:3 в отделните части. Медведев е 16-и в тенис-ранглистата към момента и показа изключителна форма на АТП 250 турнира в София. Фучович сега заема 47-ата позиция в ранглистата като от следващата седмица ще се радва на не малък скок в подреждането поради силните си изяви в \"Арена Армеец\". Резултат 3:2 гейма за унгареца Фучович на старта на мача, Мартон отрази точки за брейк и имаше минимален аванс във въпросния отрязък от спора. Последва силна серия за руснака Медведев - подаване за 3:3, пробив за Данийл и 4:3. Здрава битка - брейк и за Фучович - 4:4. Зададе се маратонско подаване на Мартон, а Медведев осъществи нов пробив - 5:4 гейма за Данийл. Сервис-гейм за руснака - 6:4. Данийл Медведев направи брейк за 2:1 гейма във втория сет. Подаване за Медведев и затвърждаване на преднината - 3:1. Руснакът осъществи пробив и за 6:3, с което е и победител в състезанието на сингъл. Участие в \"София Оупън\" 2019 взеха още редица асове като Хачанов, Циципас, Баутиста Агут, Басиашвили, Вердаско, Монфис, Вавринка, миналогодишният победител в \"Арена Армеец\" - Башич и прочие. Ето и от финала на сингъл между Медведев и Фучович, както и награждаването след мача на Данийл и Мартон. Министърът на младежта и спорта на България - Красен Кралев, и още много известни личности удостоиха с присъствието си класната надпревара: Сподели:", "date": "2019.02.10", "title": "Голям триумф за Медведев в \"Арена Армеец\" (ЕКСКЛУЗИВНИ СНИМКИ/ОБНОВЕНА)"}
