{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-98-%D0%B3%D0%BE%D0%B4%D0%B8%D1%88%D0%B5%D0%BD-%D0%BB%D0%B5%D0%BA%D0%B0%D1%80-%D0%B2%D1%81%D0%B5-%D0%BE%D1%89%D0%B5-%D0%BF%D1%80%D0%B0%D0%BA%D1%82%D0%B8%D0%BA%D1%83%D0%B2%D0%B0-news888183.html", "text": "Френски лекар с почти 70-годишна практика продължава да лекува в предградията на Париж. Доктор Кристиан Шенай приема първите си пациенти през далечната 1951 г., когато най-съвременното лекарство бил пеницилинът. Днес той е на 98 г. и няма никакви здравословни проблеми – дори не носи очила по време на прегледите. Работи две сутрини седмично, а някои свои пациенти лекува от десетилетия. „Когато си над 60 години, те определят като стар човек. Един ден играеш карти, на следващия ден – бинго, след това судоку. Понякога отиваш на някое пътуване. С всичко се превръщаш в пълен идиот. Мога да стана още по-добър в судоку или на карти, но вместо това искам да съм по-добър лекар”, казва доктор Шенай. Сподели:", "date": "2019.12.01", "title": "УНИКАЛНО: 98-годишен лекар все още практикува"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BF%D0%BE%D1%85%D0%B0%D0%BF%D0%B2%D0%B0%D0%BC%D0%B5-%D0%B2%D0%B5%D1%87%D0%B5%D1%80-%D0%B1%D0%B5%D0%B7-%D1%81%D1%82%D1%80%D0%B0%D1%85-%D0%BE%D1%82-%D0%BD%D0%B0%D0%BF%D1%8A%D0%BB%D0%BD%D1%8F%D0%B2%D0%B0%D0%BD%D0%B5-news888118.html", "text": "Нека бъдем честни - всички обичаме да ядем. Особено вечер преди лягане. Но толкова много пъти ни се напомня, че това е лоша идея и каквото и да хапнем се лепи по нашите бедра. Въпреки това, последните проучвания показват, че нещата не се случват точно по този начин и има продукти, които може да ядете през нощта, без да трупате килограми. Разбира се, ключът се крие в умереността, така че не забравяйте това. Представяме ви списък с храни, които имат голямо съдържание на протеини и малко количество захар. Отново - умереност, умереност, умереност! Когато предлагаме сирене за вечерна закуска, имаме предвид парченце, а не цял килограм. Този продукт съдържа голямо количество фибри, които помагат за засищане на тялото до следващия ден. Може да използвате нискомаслено сирене като вечерна закуска, за да поддържате теглото под контрол. Изварата съдържа казеинов протеин. Той се усвоява изключително бавно от организма. Това го превръща в един от най-добрите протеини за вечерна закуска, тъй като повишава чувството на ситост. Хумусът е чудесен източник на протеини. Особено, ако е приготвен в домашни условия. В случай че сте гладни, пръчиците от моркови и целина, потопени в хумус, са чудесна опция. Учените са доказали, че киселото мляко е идеално за вечерна закуска. То съдържа голямо количество протеини, малко мазнини и почти никаква захар. Добавете плодове към него, за да го направите още по-вкусно. Когато говорим за крекери, имаме предвид пълнозърнести със сложни въглехидрати и ниско съдържание на калории. Добавянето на малко хумус, извара или парче сирене може да ги направи дори още по-апетитни. Може да звучи странно, но пуканките влизат в списъка със здравословни вечерни закуски. Не говорим за тези, които се приготвят в микровълнова печка, а за онези с горещ въздух, пише Нова. Те са нискокалорични и помагат за поддържане на талията. Добавете чесън, чили или други подправки към тях и се насладете на здравословен вкус. Те представляват чудесна опция за здравословна закуска. Едно яйце съдържа едва 75 калории. Освен това е богато на протеини, които предоставят чувство на ситост за по-дълъг период от време. Зеленчуците са чудесни, тъй като повечето от тях имат висок гликемичен индекс и предотвратяват чувството на глад на следващия ден. Може да приготвите предварително пръчици от моркови и целина или смесена салата. Въпреки че бананите са висококалорични плодове, те съдържат голямо количество калий и магнезий, които насърчават релаксацията. Освен това са богати на мелатонин. Според някои изследвания, това вещество облекчава безсънието. Бързите въглехидрати представляват въглехидрати с висок гликемичен индекс и гликемичен товар. Списъкът е много дълъг, но в общи линии трябва да избягвате сладкиши, торти, бонбони, понички - всичко, което се лепи на талията. . Въпреки че ябълките съдържат малко калории и много хранителни вещества, най-добре да ги консумирате сутрин или следобед. Причината за това е, че плодовете са богати на фибри и пектин, които имат нужда от повече време, за да се усвоят от организма. Това може да доведе до нарушения в съня. Въпреки че алкохолът може да накара някои хора да заспят, той дехидратира тялото и предоставя чувство на глад. В резултат на това вие се будите с желание да похапнете нещо на момента. Пикантните и солените храни дехидратират. И когато се събудите посред нощ, най-вероятно ще искате да ядете. Сподели:", "date": "2019.12.01", "title": "Ето какво можем да похапваме вечер без страх от напълняване"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D0%BA%D1%8A%D0%BC-%D1%82%D1%80%D1%8A%D0%BC%D0%BF-%D0%BD%D0%B5-%D1%81%D0%B5-%D0%BD%D0%B0%D0%BC%D0%B5%D1%81%D0%B2%D0%B0%D0%B9-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%B7%D0%B1%D0%BE%D1%80%D0%B8-news888249.html", "text": "Reuters, цитиран от \"Фокус\". Британският премиер Борис Джонсън заяви, че „ще е най-добре“ ако американският президент Доналд Тръмп не се намесва в изборите в Обединеното кралство, когато пристигне в Лондон за срещата на върха на НАТО следващата седмица, предава Тръмп се включи в изборите през октомври, като заяви, че лидерът на опозиционната Лейбъристка партия Джерeми Корбин ще бъде „толкова лош“ за Великобритания и че Джонсън трябва да се споразумее за пакт с лидера на Партия Брекзит Найджъл Фараж. Висшите консерватори са изнервени, че Тръмп би могъл да разстрои кампанията, когато е в Лондон, малко повече от седмица преди изборите на 12 декември, които, според всички социологически проучвания, торите са на път да спечелят с абсолютно мнозинство. „Това, което не правим традиционно като обичащи съюзници и приятели, това, което не правим традиционно, е да се намесваме в предизборните кампании един на друг“, казва 55-годишният Джонсън пред радио LBC. „Най-доброто (нещо), когато имате близки приятели и съюзници като САЩ и Обединеното кралство, е нито една от страните да не се замесва в изборите на другия.“ Джонсън каза, че ако запази властта, ще реализира Брекзит до 31 януари - след близо четири години политическа криза след референдума през 2016 г., на който британците гласуваха за напускане на Европейския съюз. Сподели:", "date": "2019.12.01", "title": "Борис Джонсън към Тръмп: Не се намесвай в британските избори"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B5-%D0%B5-%D0%BC%D0%BE%D0%BC%D1%87%D0%B5%D1%82%D0%BE-%D0%B2%D0%BF%D0%B5%D1%87%D0%B0%D1%82%D0%BB%D0%B8%D0%BB%D0%BE-%D0%BF%D0%BE%D0%BB-%D0%BC%D0%B0%D0%BA%D0%B0%D1%80%D1%82%D0%BD%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BD%D0%BE%D1%81%D0%B8%D1%8F-news888254.html", "text": "Майкъл Улф е първият българин, завършил Академията за сценично изкуство в Ливърпул. На театралната сцена е стопроцентов злодей, през живота минава с усмивка. На дипломирането си отива с народна носия и получава лични поздравления от сър Пол Макартни. „Показаха ни сайт, от който да си поръчаме тогите за дипломирането. Казаха, че всеки може да носи някакви свои мотиви под тях, но аз се замислих… защо да не облека цялата носия?”, разказва Михаил Михалев, предава Нова тв. „Мисля, че бях единственият, който над своите дрехи нямаше тога и шапка. Калпакът за мен беше по-добра идея”, разказва той. Британският актьор Роуън Аткинсън, популярен като Мистър Бийн, също похвалил Михаил. Михаил разказва, че е сменил името си, защото на англичаните им било доста трудно да го произнасят. Освен с театър, той се занимава с музика и фокуси. Има много концерти в България, изявявал се е в Италия и Испания. „Не е трудно да пробиеш в тази среда, стига да имаш търпението, да не се обвиняваш и да си готов да се превърнеш в глина. Тоест, да можеш да изградиш това, от което хората имат нужда”, на мнение е Михаил. „Не трябва някой да се отказва от нещо, защото е българин”. Споделя, че за негово щастие, след като завършва, има 17 кастинга. Негови колеги имали едва по 10. „Не мисля, че Brexit ще бъде стена, която ще спре хората да се развиват. Просто ще има повече документация. Винаги се връщам в България по няколко пъти годишно. Тя ми дава неща, които чужбина не може. За мен домът винаги ще бъде България”, казва той. Сподели:", "date": "2019.12.01", "title": "Ето кое е момчето, впечатлило Пол Макартни с българска носия"}
{"url": "https://pik.bg/%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%BE-%D0%B9%D0%BE%D1%81%D0%B8%D1%84-%D1%81%D1%8A%D1%80%D1%87%D0%B0%D0%B4%D0%B6%D0%B8%D0%B5%D0%B2-%D0%B0%D0%B7-%D1%81%D1%8A%D0%BC-%D0%BF%D0%BE-%D0%B4%D0%BE%D0%B1%D1%8A%D1%80-%D0%BE%D1%82-%D0%BB%D0%B0%D0%BC%D0%B1%D0%BE-%D0%B2%D1%8A%D1%80%D0%BD%D0%B0%D1%85-%D1%81%D0%B5-%D0%BE%D1%82-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%BE-%D1%82%D0%BE%D0%B9-%D0%B2%D0%B5%D1%87%D0%B5-%D0%BC%D0%B5--news888338.html", "text": "\"Аз съм по-добър от Ламбо, върнах се от смъртта, но той вече ме чака. Не е страшно.\" Това каза в прочувствено интервю по повод кончината на големия Стефан Данаилов неговият екранен пратньор Йосиф Сърчаджиев. \"Много често пътувахме заедно с него. Бяхме на морето и плувахме всяка сутрин. Той доста по-бързо плуваше от мен, но веднъж ми се схванаха двата крака и викам: \"Ламбо! Схванах се, не мога да продължавам\", а той ми отвърна да не се правя на идиот и удавник. Като видя, че не се шегувам обаче ми спаси живота и ме изкара на брега. Този спомен за приятелството си със Стефан Данаилов разказа още Йосиф Сърчаджиев. \"Между нас нямаше актьорска ревност и съревнование. Всичко беше веселба. Театърът беше нещо, което минава и заминава\", каза Сърчаджиев. \"Днес в театъра има много простотия. Жълта простотия. Това е свързано с климата в цяла България\", добави той. Сърчаджиев си спомни, че няма значение колко различни са били, двамата - винаги са се подкрепяли. Дори при острите си политически противоречия докрай. Той припомни, че е получил инсулт, но въпреки всичко Ламбо е бил до него: \"Бях в пелени, но Стефан идваше при мен в болницата, за да ми дава кураж\", каза той. \"Последно го видях пролетта на улицата. Говорихме си за днешното време. И двамата разбрахме, че няма да се разберем и е по-добре да си говорим за изкуство\", спомни си Сърчаджиев. \"Питах го как работи със студентите, а той каза, че му е мъчително, защото не може да работи, както трябва. Нямал нужната енергия вече. Каза ми, че вече не може някои неща\", добави той. \"Преди няколко месеца му се обадих по телефона, защото знаех, че е болен и трябва да му кажа няколко думи. Почти плачех и му казах, че театърът загива и всичко е срещу нас\", поде Сърчаджиев. \"Той ми каза: \"Приятелю, знаеш ли, ние сме ангели, а около нас има много дяволи. Те обаче се ужасяват от нас. Ние сме ангели, помни, давай, смело!\", спомни си той. \"С него си тръгна една енигма, една тайна. Нещо красиво\", каза артистът. На въпрос, ако можеше да му каже нещо за последно, какво би било, то, Сърчаджиев отвърна: \"В театъра, когато има премиера или престъпление, казваш на останалите \"Добър час\". Това бих му казал и сега - \"Добър час към там, където е красотата\", каза той. \"Там е красиво, топло и нежно. На мен ми казаха обаче да се върна обратно и аз се върнах\", каза Сърчаджиев. Сподели:", "date": "2019.12.01", "title": "РАЗТЪРСВАЩО! Йосиф Сърчаджиев: Аз съм по-добър от Ламбо, върнах се от смъртта, но той вече ме чака"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D1%82%D0%BD%D0%BE%D0%B2%D0%BE-%D0%B1%D0%B5%D0%B7-%D0%B3%D0%BE%D0%BB%D0%BE%D0%B2%D0%B5-%D0%BD%D0%B0-%D1%86%D1%81%D0%BA%D0%B0---%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news888322.html", "text": "ЦСКА и Лудогорец записаха нулево равенство в дерби от 18-ия кръг на шампионата. Непосредствено преди мача имаше минута мълчание в памет на големия актьор Стефан Данаилов. Главен съдия на срещата бе Николай Йорданов. \"Червените\" са с наставник Милош Крушчич, а \"орлите\" съответно - Станислав Генчев. Очерта се тенденция последните двубои между \"армейците\" и \"зелените\" да завършват при резултат 0:0. Разградчани поискаха дузпа в началните минути на спора за игра с ръка на бранител на \"червените\", която обаче изглеждаше абсолютно неволна и от много близко разстояние, реферът пък не посочи бялата точка. В 34-ата минута Тиаго стреля от фаул, а стражът Илиев улови кълбото. Столичани поискаха червен картон за защитник на гостите в ситуацията довела до визирания пряк свободен удар. Съдията пък прецени, че нарушението не е за въпросната санкция. Много фаулове до 45-ата минута, спорове на терена между играчи и почти никакви по-опасни положения пред вратите. Голямо неразбирателство между Албентоса и Бусато доведе до абсолютна голова възможност пред Икоко, който обаче от изключително близко разстояние не успя да прониже мрежата след близо час игра на \"Българска армия\". Тиаго стреля силно от фаул в 70-ата минута, а Пламен Илиев се отчете с блестяща за гостите в мача реакция. Така срещата завърши без попадения - 0:0. Редно е да се отчете, че домакините имаха много бурна подкрепа в двубоя от публиката на ЦСКА. Мачовете между \"армейците\" и \"орлите\" по традиция през последните години са с голям заряд, но и често резултатността в споровете е малка. Лудогорец е лидер във временното подреждане. ЦСКА е на 4-ата позиция с пасив от 11 точки спрямо \"зелените\". На второ място в таблицата към момента е Левски, Локо (Пд) пък е трети в класирането. Вероятността \"орлите\" отново да триумфират с шампионската титла на България по футбол изглежда огромна. Густаво Бусато, Пламен Гълъбов, Раул Албентоса, Петър Занев, Брадли Мазику, Рубен Пинто, Валентин Антов, Вив Соломон-Отабор, Тиаго Родригес, Евандро, Али Соу Пламен Илиев, Георги Терзиев, Козмин Моци, Рафаел Форстър, Антон Недялков, Джордан Икоко, Анисе, Светослав Дяков, Дан Битон, Мавис Чибота, Клаудиу Кешерю Сподели:", "date": "2019.12.01", "title": "ИЗВЪНРЕДНО: Отново без голове на ЦСКА - Лудогорец"}
{"url": "https://pik.bg/%D0%BF%D1%80%D0%B8%D1%80%D0%BE%D0%B4%D0%BE%D0%B7%D0%B0%D1%89%D0%B8%D1%82%D0%BD%D0%B8%D1%86%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B7%D0%B0%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B5%D0%BB%D1%84%D0%B8%D0%BD%D0%B0%D1%80%D0%B8%D1%83%D0%BC%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news888255.html", "text": "Екозащитници излязоха на протест във Варна. Те поискаха Делфинариумът в града да бъде закрит, съобщава „Дарик”. Пред сградата на Делфинариума се събраха защитници на животните от организацията \"Последната клетка\". Недоволството им бе предизвикано след смъртта на бебе-делфинче още в края на лятото. Тогава също имаше и протести срещу собствениците на Делфинариума. По данни на природозащитниците за времето откакто съществува атракциона са умрели близо 20 делфина. Протестиращите казват, че тези бозайници страдат от живота в плен и уточняват, че се дресират чрез глад, за това се хранят само по време на представления и тренировки. Смъртните случаи на делфини били резултат от стреса от шумните представления, тясното пространство на басейните и атракциите като \"плуване с делфини\". Освен това природозащитниците твърдят, че дейността на Делфинариума е незаконна. В Закона за защита на животните се казва, че в шоу програми могат да участват делфини \"най-малко трето поколение\", а тук има само едно поколение отгледано в плен. Какви са данните в Западна Европа - от 90 делфинариума са затворени 60. Такова е и искането на протестиращите - варненския атракцион да спре своята дейност. Има и онлайн кампания, която призовава българското правителство да забрани вноса, развъждането в плен и употребата на делфини в България. Сподели:", "date": "2019.12.01", "title": "Природозащитници поискаха закриването на Делфинариума във Варна"}
{"url": "https://pik.bg/%D1%81%D0%B8%D0%BC%D0%B5%D0%BE%D0%BD-%D1%81%D0%B0%D0%BA%D1%81%D0%BA%D0%BE%D0%B1%D1%83%D1%80%D0%B3%D0%B3%D0%BE%D1%82%D1%81%D0%BA%D0%B8-%D0%B7%D0%B0-%D1%81%D0%B0%D0%B3%D0%B0%D1%82%D0%B0-%D1%81-%D1%86%D0%B0%D1%80%D1%81%D0%BA%D0%B8%D1%82%D0%B5-%D0%B8%D0%BC%D0%BE%D1%82%D0%B8-%D1%82%D0%B5%D0%BC%D0%B0%D1%82%D0%B0-%D0%B8%D0%B7%D1%86%D1%8F%D0%BB%D0%BE-%D0%B5-%D0%B2-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE-news888259.html", "text": "\"Темата изцяло е в ръцете на Конституционния съд. Предпочитам, докато те не се произнесат, и аз да не повдигам други въпроси”. Това обяви в ефира на БТВ Симеон Сакскобургготски. „10 години е този въпрос, който навремето беше решен и това са неща, които се случват понякога и човек трябва да ги приеме, но погледнато отвън и от другите европейски страни, не е от най-хубавите реклами за страната”, коментира още Сакскобургготски. Той присъства на ежегодния благотворителен базар в София в „Интер експо център” Чрез храна и ръчно изработени сувенири всяка страна разказва за културата и обичаите си. Събитието се организира от Женски клуб София за 25-та година. Средствата, събрани до края на деня, са за благотворителност. Сподели:", "date": "2019.12.01", "title": "Симеон Сакскобургготски за сагата с царските имоти: Темата изцяло е в ръцете на Конституционния съд"}
{"url": "https://pik.bg/%D0%B0%D0%BB%D0%B1%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D1%81-%D0%BF%D1%80%D0%B8%D0%B7%D0%B8%D0%B2-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0%D1%82%D0%B0-%D0%BE%D0%B1%D1%89%D0%BD%D0%BE%D1%81%D1%82-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BC%D1%83-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81-news888265.html", "text": "Албанският премиер Еди Рама призовава международната общност да окаже финансова помощ и експертно съдействие на страната му за възстановяване от силното земетересние от 6.4 по Рихтер, което отне живота на 51 души и остави хиляди хора без дом, предаде „Асошиейтед Прес”, цитирана от БНР. Еди Рама посочи, че правителството прекроява бюджета, но изтъкна, че ще бъде \"човешки невъзможно\" да се направи всичко без подкрепата на международните партньори. При земетресението във вторник, разтърсило адриатическото крайбрежие на Албания, бяха ранени над 3 000 души, а хиляди останаха без покрив. Най-силно засегнати от труса бяха пристанищният град и морски курорт Дурас, на 33 километра западно от Тирана, и разположеният в близост град Туман. Инженери от страни от ЕС и от САЩ заедно с местни специалисти започнаха да оценяват щетите от земетресението. Сподели:", "date": "2019.12.01", "title": "Албанският премиер с призив международната общност да помогне на страната му след земетресението"}
{"url": "https://pik.bg/%D0%B2-%D0%BA%D0%B8%D1%82%D0%B0%D0%B9-%D1%8F%D0%BF%D0%BE%D0%BD%D0%B8%D1%8F-%D1%82%D0%B8%D1%85%D0%BE%D0%BC%D1%8A%D0%BB%D0%BA%D0%BE%D0%BC-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B2-%D1%8F%D0%B4%D1%80%D0%B5%D0%BD%D0%B0-%D1%81%D1%83%D0%BF%D0%B5%D1%80%D1%81%D0%B8%D0%BB%D0%B0-news888263.html", "text": "В Далечния Изток се е появила още една голяма ядрена държава в непосредствена близост от китайските брегове, съобщава китайският вестник Sohu, цитиран от „Фокус”. В обширния материал на изданието веднага се уточнява, че съвсем не става въпрос за Русия или САЩ. Новият пълноценен играч на световното ядрено бойно поле е Япония. Както пише изданието, страната на „изгряващото слънце“ „седи тихо“, като се старае да не привлича вниманието към собствената си ядрена програма. За това време под предлог, че развива граждански атомни електроцентрали, тя е успяла да акумулира огромно количество ядрено гориво. Към момента натрупаното количество е достатъчно за производството на 6 000 ядрени бомби. А това е напълно достатъчно за унищожението на голяма държава. „Тя очевидно реализира някакъв план. Всички, които се интересуват от военното дело, казват: Япония е истинска ядрена държава. И съседните страни трябва да бъдат бдителни!“ Въпреки че САЩ дълги десетилетия възпират развитието на Япония, този контрол е формален, пише изданието. Японците са потаен народ. Те успяха да се възползват от подкрепата на американците, за да прераснат във водеща сила. А на международната сцена те са пълни с амбиции и претендират да играят по-важна роля. И може би дори да предизвикат петте постоянни членове на Съвета за сигурност на ООН, казват китайците. Днес, въпреки факта, че японците сами не произвеждат ядрено оръжие, те са лидери в използването на ядрените технологии, отбелязва изданието. И през годините Япония е натрупала достатъчно ядрен материал. Следователно амбициите й на световната сцена не бива да се подценяват. Ако избухне война, японците бързо ще създадат ядрени оръжия - имат достатъчно суровини. Сподели:", "date": "2019.12.01", "title": "В Китай: Япония тихомълком се превръща в ядрена суперсила"}
{"url": "https://pik.bg/%D0%B4%D0%B0%D1%80%D0%B8%D1%85%D0%B0-8-%D0%B8%D0%BD%D1%85%D0%B0%D0%BB%D0%B0%D1%82%D0%BE%D1%80%D0%B8-%D0%B7%D0%B0-%D0%B4%D0%B5%D1%82%D1%81%D0%BA%D0%BE%D1%82%D0%BE-%D0%BE%D1%82%D0%B4%D0%B5%D0%BB%D0%B5%D0%BD%D0%B8%D0%B5-%D0%B2-%D0%BB%D0%BE%D0%BC%D1%81%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0-news888196.html", "text": "Местната инициативна група \"Пластмаса за благотворителност\" дарява 8 инхалатори на Детско отделение в Многопрофилна болница за активно лечение \"Св. Николай Чудотворец\" – Лом, съобщи БНР. Инхалаторите бяха закупени и благодарение дарението от 1 000 лв. на китайския бизнесмен Цън Цон, който отглежда над 4 000 декара лозя край Лом. Той решил да направи жеста към децата, за да им пожелае весела Нова година и да бъдат здрави. Пухкави играчки и герои от приказки ще зарадват малките пациенти. В момента се събират пари за веноскоп - уред за намиране на вени на малки деца, цената на който е над 5 000 лв. Мисията, обединила хора с различни професии в социалната мрежа „Фейсбук”, е да направят града си по-чист, да намалят количеството на пластмасите, които се изхвърлят в природата и пълнят контейнерите, а със събраните от предадените за рециклиране пластмаси и алуминиеви кенчета средства да се подкрепят местни каузи. “Детско отделение в ломската болница е с 15 легла, които са запълнени, имахме остра нужда от инхалатори“, каза началникът на отделението д-р Красимир Крумов. „Стаите на детско отделение са пълни от петък, има деца с различни заболявания. Някои малчугани са с морбили и са приходящи от чужбина. Други от вчера са преместени в инфекциозно отделение”, допълни д-р Георги Савков. Сподели:", "date": "2019.12.01", "title": "Дариха 8 инхалатори за Детското отделение в ломската болница"}
{"url": "https://pik.bg/%D0%B7%D0%B8%D0%BC%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%82%D0%BE%D0%BF-%D1%81%D0%B8%D0%BD%D0%BE%D0%BF%D1%82%D0%B8%D0%BA-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA%D0%B2%D0%BE-%D1%89%D0%B5-%D0%B5-%D0%B2%D1%80%D0%B5%D0%BC%D0%B5%D1%82%D0%BE-%D0%BF%D1%80%D0%B5%D0%B7-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%B8-%D0%BA%D0%BE%D0%B3%D0%B0-%D1%89%D0%B5-%D0%B2%D0%B0%D0%BB%D0%B8-%D1%81%D0%BD%D1%8F%D0%B3-news888233.html", "text": "Националния институт по метеорология и хидрология, пише \"Фокус\". Още на трети декември ще завали дъжд, който със застудяването ще премине в сняг, но трайна снежна покривка няма да се образува, тъй като времето ще се променя и температурите също често и рязко. Това съобщи синоптикът Мариана Попова от „Не очакваме да се задържи снежна покривка поне през първата половина от месеца. Тази година се очаква средните месечни температури да са около и над нормата. Валежите да са в по-голямата част на страната около нормата. По-топло и по-динамично ще бъде през първата половина на месеца. Относително по-спокойно през последните дни или поне такава е тенденцията засега“, каза още тя. Синоптикът обясни, че засега изглежда, че най-ниските температури през месеца ще бъдат между минус 11 и минус 6 градуса. Но това е по-вероятно да бъде през втората половина на месеца. „Астрономическата зима ще започне на 22 декември в шест часа и деветнадесет минути. По отношение на метеорологичната – не се очаква да се задържа сняг, но така или иначе ще има дни със снеговалежи. Времето ще бъде доста променливо, динамично. Ще има дни, в които зимата ще ни напомни за себе си и други, в които температури ще бъдат по-високи и ще има и слънце“, допълни още тя. Сподели:", "date": "2019.12.01", "title": "ЗИМНА ПРОГНОЗА! Топ синоптик разкри какво ще е времето през декември и кога ще вали сняг"}
{"url": "https://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BA-%D0%BE%D0%B4%D0%BE%D0%B1%D1%80%D0%B8-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news888269.html", "text": "Парламентът на Ирак одобри оставката на правителството на премиера Адел Абди Махди след два месеца на протести, които доведоха до смъртта на над 420 души, съобщават световните агенции, цитирани от БНР. Президентът Бахрам Салех трябва да посочи нов министър-председател. Междувременно иракски полицай беше осъден на смърт за убийство на участници в избухналите в страната демонстрации в последните два месеца. Това е първата подобна присъда от началото на протестите в Ирак. Сподели:", "date": "2019.12.01", "title": "Парламентът на Ирак одобри оставката на правителството"}
{"url": "https://pik.bg/%D1%82%D1%83%D1%80%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D1%81-%D0%BF%D1%80%D0%BE%D0%B2%D0%BE%D0%BA%D0%B0%D1%86%D0%B8%D1%8F-%D0%BF%D1%83%D1%81%D0%BA%D0%B0-%D1%81%D1%82%D0%B0%D1%80%D0%B8-%D1%84%D0%B8%D0%BB%D0%BC%D0%B8-%D0%B8-%D0%BF%D0%B8%D1%82%D0%B0-%D0%B4%D0%B0%D0%BB%D0%B8-%D1%82%D1%83%D1%80%D1%86%D0%B8%D1%82%D0%B5-%D1%83-%D0%BD%D0%B0%D1%81-%D1%81%D0%B0-%D0%BF%D0%BE%D1%82%D0%B8%D1%81%D0%BA%D0%B0%D0%BD%D0%B8-%D0%B2%D0%B8%D0%B4-news888264.html", "text": "Турска телевизия пита дали турците в България все още са потискани, съобщава Нюз.бг. TRT World качи кратко видео на канала си в YouTube, в което се представя животът на турците в България. Краткият документален филм започва с \"Голямата екскурзия\" през 80-те г. на миналия век. Някои от интервюираните казват във филма, че България е направила много големи промени през последните 30 г. и никога в историята на страната не са осигурявани такива права и свободи на българските мюсюлмани и турци в държавата. Други пък коментират, че предразсъдъците все още ги има на места. Във филма се отбелязва, че в България живеят 600 000 турци или 9% от населението, което ги прави най-голямото етническо малцинство в държавата. Сподели:", "date": "2019.12.01", "title": "Турска телевизия с провокация, пуска стари филми и пита дали турците у нас са потискани (ВИДЕО)"}
{"url": "https://pik.bg/%D1%82%D1%80%D1%8A%D0%BC%D0%BF-%D0%BE%D0%BA%D0%B0%D1%87%D0%B5%D1%81%D1%82%D0%B2%D0%B8-%D1%80%D1%83%D0%BC%D1%8A%D0%BD%D0%B8%D1%8F-%D0%BA%D0%B0%D1%82%D0%BE-%D0%B1%D0%B5%D0%B7%D1%86%D0%B5%D0%BD%D0%B5%D0%BD-%D1%81%D1%8A%D1%8E%D0%B7%D0%BD%D0%B8%D0%BA-%D0%BD%D0%B0-%D1%81%D0%B0%D1%89-%D0%B8-%D0%BD%D0%B0%D1%82%D0%BE-news888342.html", "text": "Американският президент Доналд Тръмп окачестви Румъния като безценен съюзник на САЩ и НАТО в поздравително послание, изпратено на румънския президент Клаус Йоханис по случай днешния национален празник на страната, предаде БТА. \"Поздравяваме Румъния за твърдия ѝ ангажимент в споделянето на товара и трансатлантическата сигурност и очакваме с нетърпение да надградим още повече нашето стратегическо партньорство в идните години\", пише Тръмп, чието послание беше публикувано от президентството на Румъния. Хиляди хора присъстваха на военния парад в Букурещ днес по случай националния празник, с който бе отбелязана 101-ата годишнина от обединението на Трансилвания и Румъния и създаването на единна румънска държава. Още от ранните часове на деня хората започнаха да прииждат по маршрута на парада, развявайки знамена и разноцветни балони. Наред с румънските военнослужещи в парада участваха и 500 военни от над 20 страни от НАТО и съюзнически държави. Представени бяха 200 единици военна техника и над 50 летателни апарата. Проявите започнаха на Площада на Триумфалната арка в Букурещ с поклон на президента пред бойното знаме и проверка на почетния строй на представителните роти. След това бе изпълнен националният химн и бяха дадени 21 топовни салюта. Военният парад по случай празника продължи около два часа. Сподели:", "date": "2019.12.01", "title": "Тръмп окачестви Румъния като безценен съюзник на САЩ и НАТО"}
{"url": "https://pik.bg/%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B8%D0%B7%D0%BE%D0%B1%D1%80%D0%B5%D1%82%D0%B8%D1%85%D0%B0-%D1%82%D1%80%D0%BE%D0%BD-%D0%BE%D1%82-%D0%BF%D0%B0%D1%80%D0%B8-news888029.html", "text": "Посетителите на Музея на емоциите в Москва ще могат не просто да видят, но и да седнат на истинска купчина от пари, съобщава БГНЕС. Творбата, наречена \"X10 трон от пари”, е направена от 1 милион долара в брой – пачките са обвити в бронирано 7-сантиметрово стъкло, и са подредени във формата на огромен трон, в който може да седне възрастен човек. Арт инсталацията е дело на Алексей Сергиенко с подкрепата на предприемача Игор Рибаков. Според създателя на необичайното поп изкуство, което ще може да бъде видяно при засилени мерки за сигурност, целта на трона от пари е да позволи на хората „да почувстват енергията на парите” и да ги вдъхнови да печелят повече. Името на Сергиенко нашумя през 2012 със серия от портрети, посветени на руския президент Владимир Путин. Рибаков е съсосбвтеник на корпорацията „Техноникол”. През 2018 година списание „Форбс” го включи в класацията си за най-богатите хора на планетата с лично състояние от 1,2 милиарда долара. Сподели:", "date": "2019.12.01", "title": "УНИКАЛНО: Изобретиха трон от пари"}
{"url": "https://pik.bg/%D1%81%D0%B8%D1%80%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D1%81%D0%B0%D1%89-%D0%B2-%D0%BD%D0%B0%D0%BC%D0%B5%D1%81%D0%B0-%D0%B2-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D0%BA%D0%BE%D0%BC%D0%B8%D1%82%D0%B5%D1%82-news888270.html", "text": "ТАСС, цитирана от \"Фокус\". Сирия обвини САЩ в намеса в дейността на Конституционния комитет и опити да му наложи собствената си политика. Това се казва в разпространено заявление от сирийското външно министерство, предава Външнополитическото ведомство на арабската република посочва, че провежданият в Женева диалог е „междусирийски и никой няма право да се намесва в него или да подкрепя някоя от страните под какъвто и да е предлог“. Ролята на ООН, представена от специалния посланик на генералния секретар на ООН Геир Педерсен, е в това „само да съдейства обсъжданията в комитета“, се подчертава в документа. Според сирийското министерство „всякакви становища или изявления на САЩ или други държави нямат стойност и не засягат работата на Конституционния комитет, както и естеството, формата и съдържанието на неговите диалози“. На 30 ноември Държавният департамент излезе с изявление, че делегацията на сирийското правителство, пристигайки на втория кръг от консултациите на комитета, е поставила предварителни условия за заседанието за обсъждане на конституционни принципи, което според Държавния департамент „ясно нарушава процедурните правила на Конституционния комитет“. Второто заседание на сирийския конституционен комитет в Женева, което приключи тази седмица, на практика не доведе до напредък. Представителите на правителството и опозицията не можаха да се споразумеят за работна програма и без нея не може да се проведе общо събрание. Сподели:", "date": "2019.12.01", "title": "Сирия обвини САЩ в намеса в работата на конституционния комитет"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%B3%D0%B5%D0%BD%D1%87%D0%BE-%D0%BD%D0%B0%D1%87%D0%B5%D0%B2-%D0%B8-%D0%BC%D0%B8%D0%BC%D0%B8-%D0%B2%D0%B8%D1%82%D0%BA%D0%BE%D0%B2%D0%B0-%D0%BE%D0%B1%D1%8F%D1%81%D0%BD%D0%B8%D1%85%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2-%D0%B8-%D0%B7%D0%B0%D1%89%D0%BE-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%B2--news888331.html", "text": "„Покрай трагедията в „Пирогов” по-скоро трябва да поговорим за много важните проблеми в здравеопазването, тъй като наистина почти всяка седмица има лоша новина. В същото време обач, проблемите са затлачени от години”. Това заяви бившият министър на здравеопазването д-р Мими Виткова по Нова телевизия. „Ако погледнем какво се случва в дълбочина в здравеопазването, ще видим, че наистина има проблеми. Защо цели региони в страната остават без болнична помощ, как ще компенсираме липсата на лекари, защо пациентите плащат безумно високи цени при лечение в болници?”, попита тя. „Когато говорим за случаите като „Пирогов” и други болници, при които е паднала мазилка или асансьор, не трябва да забравяме, че те вече са на възраст, различна от тази на частните болници. Трябва да отбележим и че „Пирогов” е един гигант с много легла и многопавилионни структури”, заяви проф. д-р Генчо Начев - директор на университетската болница \"Света Екатерина\". „Когато говорим за сигурността, на последна място е сградният фонд и това, което се случва. На първо място е сигурността на пациента, която идва от качеството на обслужването и от качеството на апаратурата, с която се работи”, каза още той. Сподели:", "date": "2019.12.01", "title": "ДРАМА: Генчо Начев и Мими Виткова обясниха трагедията в „Пирогов\" и защо здравеопазването в България е скъпо и неефективно"}
{"url": "https://pik.bg/%D0%BD%D0%BE%D0%B2%D0%B0-%D1%80%D0%BE%D0%BA%D0%B0%D0%B4%D0%B0-%D0%B8-%D0%BC%D0%B8%D1%80%D0%B0-%D0%B4%D0%BE%D0%B1%D1%80%D0%B5%D0%B2%D0%B0-%D0%B0%D1%83%D1%82-%D0%BE%D1%82-%D0%B5%D1%84%D0%B8%D1%80%D0%B0-%D0%BD%D0%B0-%D0%B1%D0%BD%D1%82---%D0%B2%D0%BE%D0%B4%D0%B5%D1%89%D0%B0%D1%82%D0%B0-%D1%81%D0%BB%D0%B8%D0%B7%D0%B0-%D0%BE%D1%82-%D0%BC%D0%B0%D0%BB%D0%BA%D0%B8%D1%8F-%D0%B5%D0%BA%D1%80%D0%B0%D0%BD-%D1%81%D0%BB%D0%B5%D0%B4-%D1%81%D0%B5%D0%B4%D0%BC%D0%B8-news888291.html", "text": "Мира Добрева слиза от малкия екран след седмица, твърди столичен седмичник, позовавайки се на свои източници в БНТ. Предаването на тв звездата „Отблизо” ще е с нови водещи от 8 декември. В неделното тв студио занапред ще се подвизават Боряна Граматикова и журналист, когото титулярката определя като „млад и красив колега”. Самата Добрева потвърди рокадата. „Да, истина е, че ще мина предимно зад кадър. От доста време искам да се откажа от воденето и да се занимавам само с филми, с документалистика. Ръководството не беше съгласно да се оттегля, но след много разговори по темата успях да убедя началниците да дадем шанс за изява на други лица. Аз ще продължа да съм стожер, продуцент и автор на значимите рубрики в „Отблизо”, сподели знаменитата златоградчанка и съпруга на режисьора Жоро Торнев. Предаването на Мира Добрева е сред рубриките с най-висок рейтинг в ефира на националната медия. То от години има стабилна аудитория, която нараства всеки сезон. Въпреки добрите резултати обаче, Мира е категорична, че вече не желае да е основна водеща. Добрева работи върху няколко други значими проекта, на които иска да обърне по-голямо внимание. Преди година Мира бе сред звездите в последния „ВИП Брадър”. Там стана ясно, че звездата има криза в отношенията с мъжа си, но двамата успяха да изгладят противоречията си и до днес са заедно. След края на риалити шоуто Добрева получи покана за свое предаване в Нова, което обаче отхвърли и избра да остане в БНТ. Припомняме, че днес стана ясно, че друга известно лице в националната телевизия - Валя Ахчиева, напуска. Журналистката ще прави разследвания, които ще бъдат публикувани в канала за видеосподеляне Ютюб. Сподели:", "date": "2019.12.01", "title": "НОВА РОКАДА: И Мира Добрева аут от ефира на БНТ - водещата слиза от малкия екран след седмица"}
{"url": "https://pik.bg/%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0-10-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%BB%D0%B8%D1%81%D0%B0%D0%B1%D0%BE%D0%BD%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-news888275.html", "text": "Euronews, цтиран от \"Фокус\". Европейските лидери отбелязаха десет години от влизането в сила на Договора от Лисабон в първия официален ден на новата Европейска комисия, съобщава Новите лидери на ЕС направиха изявления пред председателя на Европейския парламент Дейвид Сасоли и председателя на Европейския съвет Шарл Мишел, връчиха копие от договора на новия председател на Комисията. Урсула фон дер Лайен поема Европейската комисия месец по-късно от очакваното след отхвърлянето на трима кандидати за комисар от Парламента. Договорът влезе в сила на 1 декември 2009 г., като комбинира договорите за Европейския съюз и реформира европейските институции, включително Съвета, Комисията Той изясни работата на съюза и създаде официална процедура за излизане от ЕС. Промените, посочени в договора, дадоха по-голяма роля на Европейския парламент, който избира изпълнителния орган на ЕС и увеличавайки законодателната му власт. „Не може да има по-добър ден за започване на работата от тази годишнина ... ние сме пазител на лисабонския дух“, каза фон дер Лайен по време на церемонията, докато говореше за силата на Европейския съюз. „Наш дълг е да съхраним това съкровище“, заяви бившият министър на отбраната на Германия Новият президент на Европейската централна банка Кристин Лагард говори за последните десет години в Европа, като заяви, че десетилетието бележи невероятна промяна, включително възходът на технологиите, финансовата криза и международната общност и предприетите от международната общност действия срещу климатичните промени. „Това трябва да премине от епоха на ремонт в епоха на обновяване и надежда“, заяви Лагард. Сподели:", "date": "2019.12.01", "title": "Европейската комисия отбелязва 10 години от Лисабонския договор"}
{"url": "https://pik.bg/%D0%B4%D0%B2%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D1%81-%D1%80%D1%83%D0%BC%D1%8A%D0%BD%D0%B8%D1%8F-%D1%81%D0%B5-%D1%80%D0%B5%D0%B0%D0%BB%D0%B8%D0%B7%D0%B8%D1%80%D0%B0%D1%82-%D1%83%D1%81%D0%BF%D0%B5%D1%88%D0%BD%D0%BE-%D0%B2-%D0%BC%D0%B5%D0%B7%D0%B4%D1%80%D0%B0-news888277.html", "text": "Кметът на Мездра Иван Аспарухов отчете доброто изпълнение на два международни проекта с румънско участие, които е наследил от предишната администрация, съобщава „Конкурент”. \"Добре върви изпълнението на двата проекта по програмата за трансгранично сътрудничество Interreg V-A Румъния – България „Съвместни усилия срещу природни бедствия\", който се реализира съвместно с Жандармерийската служба в окръг Мехединци, и „Добре дошли в Средновековието\", в партньорство с Община Добрословени\", отчете Аспарухов. По първия се укрепва свлачището в Игнатица, а по втория - бяха реализирани два фестивала. Сподели:", "date": "2019.12.01", "title": "Два проекта с Румъния се реализират успешно в Мездра"}
{"url": "https://pik.bg/%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B0-%D1%84%D0%B8%D1%80%D0%BC%D0%B0-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8%D1%82%D0%B5-%D0%BF%D1%8A%D1%82%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B2%D0%BE%D0%B7%D0%B8-%D0%BE%D1%89%D0%B5%D1%82%D1%8F%D0%B2%D0%B0%D1%82-%D0%BB%D0%B8%D1%86%D0%B5%D0%BD%D0%B7%D0%B8%D1%80-news888198.html", "text": "Няма никакъв контрол спрямо нерегламентирания превоз. Това заяви пред БНР Румен Христов, управител на най-голямата фирма в бранша в област Бургас. Сивият сектор остава един от големите проблеми в бранша, категоричен бе той. „Години наред сме свидетели как институциите прехвърлят отговорността си една към друга – допълни Христов. - Автомобилна администрация казва, че няма достатъчно правомощия по закон. Пътната полиция заявява, че това са функции, вменени съгласно Закона за автомобилните превози на изпълнителната агенция. Като прибавим и тоталната демотивация на държавните служители, предвид ниските им заплати, контролът не съществува никакъв. Безразборно се движат леки автомобили по всички трасета- това са нефискални приходи, без плащане на данъци”. Христов допълни, че този проблем се е задълбочил през годините. Сподели:", "date": "2019.12.01", "title": "Управител на транспортна фирма в Бургаско: Нелегалните пътнически превози ощетяват лицензираните оператори"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B0%D0%BB%D0%B1%D0%B0%D0%BD%D0%B8%D1%8F-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D1%80%D0%B5%D0%B3%D0%B8%D0%BE%D0%BD%D0%B0-%D0%B7%D0%B0-%D0%BF%D0%BE%D0%BC%D0%BE%D1%89%D1%82%D0%B0-news888280.html", "text": "„Макфакс“, цитирана от \"Фокус\". Албанският премиер Еди Рама благодари на лидерите в региона за помощта в справянето с последствията от разрушителното земетресение в страната на 26 ноември. На среща с чуждестранните посланици в Албания министър-председателят благодари на техните страни за помощта, предава агенция „Не мога да намеря думи, с които да изкажа колко много значи тази подкрепа. Беше прекрасно как реагираха Вучич и Заев... да не говоря за нашите братя от Косово. Прекрасно“, заяви той. Албанският премиер също така благодари на Унгария и Румъния, като припомни, че румънският спасителен екип е пристигнал в страната му по собствена инициатива. „Прекрасно е да видите хора от Европа да идват в страна, за която никога не са знаели нищо, нито албански език, нито опит в рискоуването на живота си за непознати“, каза Рама. Той също благодари на Съединените щати, папа Франциск и Саудитска Арабия, извинявайки се на тези, които е забравил да спомене. Търсенето на оцелели официално приключи, тъй като се смята, че няма повече тела под развалините. Според последните данни, в резултат от земетресението са загинали 51 човека, а още 2000 са получили наранявания. Сподели:", "date": "2019.12.01", "title": "Премиерът на Албания благодари на региона за помощта"}
{"url": "https://pik.bg/%D0%BD%D0%BE%D0%B2%D0%B8%D1%8F%D1%82-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8%D0%BA-%D0%B7%D0%B0-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BD%D0%B0-%D0%B5%D1%81-%D1%82%D1%80%D1%8A%D0%BC%D0%BF-%D0%BF%D1%83%D1%82%D0%B8%D0%BD-%D0%B8-%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D0%BD%D1%83%D0%B6%D0%B4%D0%B0%D0%B2%D0%B0%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8%D1%82%D0%B5-news888279.html", "text": "El Pais, цитирано от \"Фокус\". Позицията на страните-членки на Европейския съюз към Русия не е еднозначна. Това заяви върховният представител на ЕС за външните работи и политиката на сигурност Жозеп Борел в интервю пред испанското издание Отговорникът за европейската дипломация бе запитан каква позиция от общността би искал да види спрямо Русия. „Това е много спорен въпрос“, отговори Борел. По неговите думи някои страни вървят много неохотно към нормализация на отношенията с Русия, докато други, напротив, биха искали да го направят. „Има санкции, но сами по себе си те не съставят политиката“, добави Борел. „Мога да кажа същото за Венецуела“. Както счита ръководителят на дипломацията на ЕС, „има много проблеми, свързани с отбраната и сигурността, които европейците трябва да бъдат в състояние да решават сами“. „Може би, благодарение на президента Тръмп, Путин, Ердоган и други лидери, европейците ще бъдат принудени да реагират“, добави Борел. „Ако САЩ имат различна позиция за своите задължения пред Европа, европейците трябва да приемат последствията. Меркел вече каза, че трябва да вземем съдбата си в свои ръце“. Сподели:", "date": "2019.12.01", "title": "Новият отговорник за външната политика на ЕС: Тръмп, Путин и Ердоган принуждават европейците да реагират"}
{"url": "https://pik.bg/%D0%BD%D0%B5%D0%BF%D0%B0%D0%BB%D0%B5%D1%86%D1%8A%D1%82-%D0%B8%D0%B7%D0%BA%D0%B0%D1%87%D0%B8%D0%BB-14-%D0%BE%D1%81%D0%B5%D0%BC%D1%85%D0%B8%D0%BB%D1%8F%D0%B4%D0%BD%D0%B8%D0%BA%D0%B0-%D0%B7%D0%B0-189-%D0%B4%D0%BD%D0%B8-%D0%BF%D1%80%D0%BE%D0%B4%D0%B0%D0%B4%D0%BE%D1%85-%D0%B4%D0%BE%D0%BC%D0%B0-%D1%81%D0%B8-%D0%B7%D0%B0-%D0%B4%D0%B0-%D1%81%D0%B1%D1%8A%D0%B4%D0%BD%D0%B0-%D0%BC%D0%B5%D1%87%D1%82%D0%B0%D1%82%D0%B0-%D1%81%D0%B8-news888186.html", "text": "Непалецът, изкачил 14 от най-високите върхове в света за 189 дни, e продал дома си заради мечата си. Нирмал Пържал е бивш британски войник, а първоначалната му идея била да изкачи само 5 от най-високите планини за 80 дни. След като молбата му за отпуск от въоръжените сили е отказана, мъжът напуска елитния кралски морски полк - като по този начин се отказва не само от заплатата, но и от пенсията си в армията. Днес той е един от само 40-те алпинисти в света, изкачили 14-те най-високи върхове. \"Отказах се от пенсията си. Оставаха ми само шест години, за да получа пълна пенсия и просто се отказах от това. Отказах се и от сигурността на работното място, продадох къщата си и прекарах доста време далеч от семейството\", сподели Нирмал. „Аз вярвам в глобалните промени в климата и ги видях с очите си! Спешно трябва да направим нещо по въпроса, защото земята, планетата е наш дом. Къщата и домът, в който живеем, са нищо. Трябва да разгледаме по-голямата картина. Нека се опитаме да защитим по-големият ни дом, а след това всички малки елементи от живота ни ще бъдат защитени”, казва още алпинистът. Сподели:", "date": "2019.12.01", "title": "Непалецът, изкачил 14 осемхилядника за 189 дни: Продадох дома си, за да сбъдна мечтата си"}
{"url": "https://pik.bg/%D1%80%D0%B5%D0%BB%D0%B8%D0%BA%D0%B2%D0%B0-%D0%BE%D1%82-%D1%8F%D1%81%D0%BB%D0%B0%D1%82%D0%B0-%D0%BD%D0%B0-%D0%B8%D1%81%D1%83%D1%81-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2%D1%8A%D0%B2-%D0%B2%D0%B8%D1%82%D0%BB%D0%B5%D0%B5%D0%BC-news888054.html", "text": "Миниатюрна дървена реликва, за която се твърди, че е от яслата, където е поставен новороденият Исус, се върна в постоянния си дом в библейския град Витлеем, съобщава БТА. Поклонници посрещнаха тържествено реликвата, преди тя да бъде внесена във францисканската църква \"Света Катерина\" близо до църквата \"Рождество Христово\" във Витлеем, където според преданията е роден Исус. Според християнската традиция Йосиф и Мария са отишли във Витлеем, за да се регистрират за преброяване, постановено от Рем. Те не намерили стая в страноприемница и се подслонили в пещера. Мария родила в нея и сложили бебето в ясла. Яслата, в която християните вярват, че е поставен Исус, когато се е родил, е изпратена от Свети Софроний, патриарх на Ерусалим, на папа Теодор Първи през 640 г., около времето, когато мюсюлманите покоряват Светите земи. Тъй като цялата дървена конструкция е в нестабилно състояние и не може да бъде превозвана, папа Франциск е решил да върне малка част от нея в Светите земи. Сподели:", "date": "2019.12.01", "title": "Реликва от яслата на Исус пристигна във Витлеем"}
{"url": "https://pik.bg/%D0%BA%D0%BE%D1%80%D0%B0%D0%B1%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%86%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%89%D0%B5-%D1%81%D1%82%D1%80%D0%BE%D0%B8-%D0%BE%D0%B3%D1%80%D0%BE%D0%BC%D0%B5%D0%BD-%D0%BB%D0%B5%D0%B4%D0%BE%D1%80%D0%B0%D0%B7%D0%B1%D0%B8%D0%B2%D0%B0%D1%87-%D0%B7%D0%B0-%D1%80%D1%83%D1%81%D0%B8%D1%8F-news888228.html", "text": "Най-старата корабостроителница в Германия ще построи огромен ледоразбивач за Русия, съобщава германският телевизионен канал NDR, цитиран от агенция EA Daily и „Фокус”. Корабостроителният завод Pella Sietas е получил поръчка от Русия за сумата от 100 млн. евро. Ледоразбивачът ще има дължина 120 метра и ще бъде снабден с няколко мощни дизелови двигателя. „Това ще бъде най-големият ледоразбивач, строен някога в Германия“, подчертава NDR. След като корабът бъде спуснат на вода, той ще се отправи към мястото си на дислокация в Далечния изток. Германският телевизионен канал подчертава, че Pella Sietas се е борила за този договор от Русия цели шест години. Директното строителство на новия руски ледоразбивач ще започне в корабостроителницата в Германия след няколко дни, уточнява NDR. „Такова нещо още не е строено в Европа“, увери в интервю пред медията директорът на най-старата корабостроителница в Германия Наталия Дин. Сподели:", "date": "2019.12.01", "title": "Корабостроителница в Германия ще строи огромен ледоразбивач за Русия"}
{"url": "https://pik.bg/%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%B7%D0%B0%D0%BF%D0%B0%D0%BB%D0%B8-%D0%B5%D0%BB%D1%85%D0%B0%D1%82%D0%B0-%D0%BD%D0%B0-%D1%81%D0%BE%D1%84%D0%B8%D1%8F-news888339.html", "text": "Весели празници и честита нова година! Това пожела кметът на София Йорданка Фандъкова, която откри церемонията по запалване на светлините на елхата в парка пред Националния дворец на културата. \"Пожелавам много успехи и подаръци за децата. Бог да ни пази\", допълни още Фандъкова. В програмата за празника са включени томбола с награди за децата и изпълнения на вокалните групи „Радиодеца“ и „Пламъче“, квартет „Славей“, група от школата на Мими Иванова и Развигор Попов, фолклорен ансамбъл „Люлин“, стипендианти на фондация „Стоян Камбарев“, Хайгашод Агасян, Дони и Нети. Сподели:", "date": "2019.12.01", "title": "Фандъкова запали елхата на София"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BE%D0%B1%D0%B5%D1%89%D0%B0-500-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BE%D1%82-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-news888235.html", "text": "Президентът на Турция Реджеп Ердоган заяви, че страната му ще построи 500 апартамента за жителите на Албания, които останаха без домове след катастрофалното земетресение на 26 ноември, предава агенция „Макфакс“, цитирана от „Фокус”. „Надяваме се, че нашите екипи скоро ще завършат работата на съответните локации в Албания и като турски братя ще построим 500 апартамента“, заяви Ердоган. Междувременно продължават и големите финансови дотации. След един от най-богатите албанци в света, вицепремиерът на Косово и външен министър на страната Беджет Пацоли, който дари 1 млн. евро, още 1,5 млн. евро бяха изпратени от президента на компанията Kastrati Шефкет Кастрати. Сподели:", "date": "2019.12.01", "title": "Президентът на Турция обеща 500 апартамента на пострадалите от земетресението в Албания"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%B7%D0%B0-%D0%B8%D0%B7%D0%BC%D0%B5%D0%BD%D0%B5%D0%BD%D0%B8%D0%B5-%D0%BD%D0%B0-%D0%BA%D0%BB%D0%B8%D0%BC%D0%B0%D1%82%D0%B0-%D0%B2-%D0%BC%D0%B0%D0%B4%D1%80%D0%B8%D0%B4-news888268.html", "text": "Министър-председателят Бойко Борисов ще участва в 25-ата конференция по изменение на климата на 2 декември в Мадрид, Испания. Това съобщиха от . Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени. Държавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави. На Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж. Европейският съюз е отговорен за едва 9% от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ). В същото време Европа, благодарение на опита и силно развитите си технологии, играе водеща роля в борбата с климатичните промени. В рамките на форума ще се проведе среща на държавните и правителствените ръководители на ЕС. Сподели:", "date": "2019.12.01", "title": "ПЪРВО В ПИК: Борисов заминава на конференция за изменение на климата в Мадрид"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4-%D1%80-%D0%B3%D1%80%D1%8A%D0%BD%D1%87%D0%B0%D1%80%D0%BE%D0%B2%D0%B0-%D0%BE%D1%82-%E2%80%9E%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82%E2%80%9C-%D1%81-2-%D1%80%D0%B0%D0%B7%D0%B2%D0%BE%D0%B4%D0%B0-news882468.html", "text": "Не по-малко драматични любовни сюжети е преживяла в личния си живот актрисата Гергана Стоянова, която зрителите познават като д-р Поли Грънчарова от „Откраднат живот“. В биографията си звездата от сериала е записала два скандални развода, любовни триъгълници и изневери. Първият съпруг на 47-годишната актриса е нейният колега в професията Мариан Маринов. Той е известен като „гласа на Би Ти Ви“ и се изявява предимно в озвучаването. С Гергана имат обща дъщеря, а до краха на брака им се стигнало, защото се оженили твърде млади, семейният живот много я променил и тя инициирала раздялата им. Бързо след това актрисата попаднала в плена на оператора Венелин Георгиев, с когото пък са родители на син. Драмата в семейството им дошла, защото Венко изоставил актрисата и тв водеща заради ангелогласната певица Деси Добрева. Бракоразводното дело на екранната д-р Грънчарова с втория ѝ съпруг не минало гладко. Те имали неразбирателства по отношение на подялбата на имуществото и общите си пари, а с това всеки да си получи заслуженото се занимал съдът. В крайна сметка и двете си деца от двама различни мъже Гергана отгледала почти сама. Дъщеря си Яна, която в момента е на 17 години, изпратила да учи в Англия още когато била едва в 6 клас. Синът ѝ Боян в момента живее заедно с нея и вече е на 12 години. Актрисата споделя, че противно на очакванията, не е най-големият ѝ фен. Въпреки че му била майка, не ѝ спестявал критиките и винаги забелязвал, когато на екрана се усмихвала фалшиво. В продукцията тя попаднала след кастинг, за който я информирала нейната кръвна врагиня на екрана – актрисата Ралица Паскалева, която играе д-р Стилянова. „Много колеги, талантливи актьори не могат да се представят добре на кастинг, самата аз непрекъснато съм се явявала на кастинги за последните 20 години, но не съм била готова, абсолютно съм убедена. Мен ме одобриха 4 дни преди снимките да започнат. Победа си е! Страхотно се чувствам!”, коментира участието си в сериала екранната анестезиоложка. Сподели:", "date": "2019.12.01", "title": "САМО В ПИК И \"РЕТРО\": Д-р Грънчарова от „Откраднат живот“ с 2 развода"}
{"url": "https://pik.bg/%D0%B7%D0%B0%D0%BC-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%B8%D1%80%D0%B5%D0%BD%D0%B0-%D0%B3%D0%B5%D0%BE%D1%80%D0%B3%D0%B8%D0%B5%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D0%BC%D0%B5%D1%81%D1%82%D0%B0-%D0%B7%D0%B0-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D0%BD%D0%B5-%D1%89%D0%B5-%D0%B1%D1%8A%D0%B4%D0%B0%D1%82-%D0%B2%D0%BF%D0%B8%D1%81%D0%B0%D0%BD%D0%B8-%D0%B2-%D1%82-news888189.html", "text": "Заместник-министърът на туризма Ирена Геиоргиева коментира пред Нова телевизия въвеждането на регистрационне режим за всички места за настаняване на туристи и каква е разликата между тези места и на квартирите, които се отдават под наем за живеене. „Регистрационният режим, който бе приет е най-лекият, който би накарал тези собственици,    които искат да отдават стаи или апартаменти за туристически услуги, да регистрират апартаментите си и да ги покажат пред обществото – разясни зам.министър Георгиева. - Категоризирането на стаите и за момента съществува. Предложението предполага стаите за гости да преминат към по-облекчен режим. Таксите ще бъдат решени в наредба за тарифите и те ще бъдат изчислени така, че да съответстват на минималните разходи. Иначе само пазара може да определи дали квартирите ще поскъпнат, каквито опасения се появиха веднага. За момента обаче това е много-много предварителен въпрос. Регистрационен режим трябва да бъде разработен към Наредбата за Закона за туризма. Ще бъдат разписани правила за регистрация. Всички места за настянаване ще бъдат вписани в Националния туристически регисгър. Ще бъдат легитимирани. Ще се знае, че могат да бъдат предлагани туристически услуги”. Зам-министър Георгиева коментира и каква е разликата между тези места и на квартирите, които се отдават под наем за живеене. „Трябва да се различава кратскосрочен наем с цел туризъм и наем за по-продължително време, който трудно може да бъде определен като туристически престой – разясни заместник-министърът на туризма. - Разумно е собственикът на мястото за настаняване сам да определи за какво го отдава – туристическо настаняване или по-краткосрочен наем. Повечето квартири са категоризирани, те са обявени в съответната община, обявява се дейноста и респективно се отчитат и приходите от тази дейност. С промяната, която се предлага, дори и стаите за гости се облекчава да бъдат обявявани по друг начин”. Заместник-министър Георгиева направи и бърза равносметка на приключилия летен туристически сезон, като разкри и очакванията си за предстоящия зимен. „Приключилият летен туристически сезон наистина бе турболентен и завърши с фалита на световен туроператор – коментира зам.министър Георгиева. -  В началото очаквахме слаб сезон. Фактите обаче показват малко по-различно нещо – над 8 940 000 посещения на чужденци в България. Около 0,4 процента е спада в сравнение със същия период на миналата година. Курортите се подготвят за зимния сезон. Очакванията са за посещения в рамките на миналогодишния зимен сезон”. Сподели:", "date": "2019.12.01", "title": "Зам.-министърът на туризма Ирена Георгиева: Всички места за настаняване ще бъдат вписани в туристически регистър"}
{"url": "https://pik.bg/%D1%83%D1%81%D1%82%D0%B0%D0%BD%D0%BE%D0%B2%D0%B5%D0%BD%D0%B0-%D0%B5-%D1%81%D0%B0%D0%BC%D0%BE%D0%BB%D0%B8%D1%87%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BD%D0%B0%D0%BC%D0%B5%D1%80%D0%B5%D0%BD%D0%B8%D1%8F-%D0%BC%D1%8A%D1%80%D1%82%D1%8A%D0%B2-%D0%BA%D1%80%D0%B0%D0%B9-%D1%80%D0%B5%D0%BA%D0%B0-%D1%80%D0%BE%D1%81%D0%B5%D0%BD-%D0%BC%D1%8A%D0%B6-news888282.html", "text": "Ясна е самоличността на намерения мъртъв край коритото на река Росенска младеж. Той е на 24 години и се казва Христо Асенов, пише Флагман.бг. В момента на място все още има полицаи, които извършват оглед с цел да установят всички подробности по случая. По информация на Флагман.БГ близките на 24-годишния Асенов го издирвали от 3 дни. Последно е видян в село Росен вечерта на 29 ноември, а след това следите му се губят. Към момента не е ясно какви са причините за смъртта. Тялото е намерено тази сутрин около 9 ч. и е откарано към Отделение „Съдебна медицина” към УМБАЛ „Бургас” за аутопсия, която да установи точната причина за смъртта. На този етап от разследването не се изключва нито версията за убийство, нито тази за самоубийство. Сподели:", "date": "2019.12.01", "title": "Установена е самоличността на намерения мъртъв край река Росен мъж"}
{"url": "https://pik.bg/%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-10-000-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%82%D0%BE%D1%80%D0%B8%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news888266.html", "text": "Над 10 000 души, живеещи в историческия център на Торино, бяха евакуирани, за да бъде обезвредена неексплодирала английска бомба от Втората световна война, съобщи БТА, цитирана от Нова телевизия. В \"червената зона\" около Виа Ница, в сърцето на града, обитателите бяха евакуирани директно, а още 50 000 жители бяха помолени да не излизат от дома си до 16:00 часа. Кметът Киара Апендино, свързана с „Движение 5 звезди”, пристигна лично на Виа Ница, а след това ще посети евакуираните, настанени в приемен център в панаирната зона Лингото в периферията на града. Бомбата е 250 килограмова, със сърцевина от 65 кг динамит. По време на операцията по обезвреждането, коятосе очаква да продължи около седем часа, въздушното пространство над града е затворено за полети, а движението на валковете на гара Порта Нуова е спряно. Обезвредената бомба ще бъде транспортирана с камион до Чирие, където ще бъде взривена в изоставена кариера. Сподели:", "date": "2019.12.01", "title": "Евакуираха 10 000 жители на Торино заради бомба от Втората световна война"}
{"url": "https://pik.bg/19-%D0%B7%D0%B0%D0%B3%D0%B8%D0%BD%D0%B0%D1%85%D0%B0-22-%D0%BC%D0%B0-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D1%81%D0%B8%D0%B1%D0%B8%D1%80-news888300.html", "text": "19 души загинаха при катастрофа на автобус в Сибир, 22-ма бяха ранени, сред които и деца. Една от предните гуми на автобуса се е спукала и той излязъл от пътя и паднал в река, покрита с лед при температура минус 18 градуса в района. Над 70 спасители от министерството на извънредните ситуации, изпратени на мястото на катастрофата, извадиха живи 26 души. Сподели:", "date": "2019.12.01", "title": "19 загинаха, 22-ма са ранени при катастрофа на автобус в Сибир"}
{"url": "https://pik.bg/%D0%B1%D0%BB%D0%B8%D0%B7%D0%BE-11-%D0%BC%D0%BB%D1%80%D0%B4-%D0%BB%D0%B2-%D1%81%D1%82%D1%80%D1%83%D0%B2%D0%B0-%D0%B2%D0%B8%D0%BA-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news888202.html", "text": "Близо 11 млрд. лв. е стойността на ВиК инфраструктурата в България. Това показва оценката на ВиК активите публична държавна и публична общинска собственост, която се прави за първи път, съобщиха за ПИК от МРРБ. Активите, за които е събирана информация, са водоизточниците – каптажи, речни водохващания, пречиствателни станции, водопроводна мрежа, включително съоръженията по нея, помпени и хлораторни станции и други специфични съоръжения, канализационна мрежа (главни и второстепенни канализационни колектори в населено място и извън него), дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата. Техническите параметри на подземната инфраструктура, която е над 90 000 километра, са оценени въз основа на наличната документация за тях, без допълнително обследване със специализирано оборудване. Оценката е направена по проект „Подпомагане регионалното инвестиционно планиране на отрасъл ВиК“, финансиран от Оперативна програма „Околна среда 2014-2020 г.“, и е на база на унифицирани Инструкции за оценка на публични ВиК активи. Те са разработени от Световната банка през 2015 година, отново с финансиране по ОПОС, но от предишния период – 2007-2013 година. В рамките на сключения договор от Министерството на регионалното развитие и благоустройството е изготвена оценка на всички ВиК активи, представляващи публична собственост, които се стопанисват, поддържат и експлоатират от 39 ВиК оператора. Това са всички дружества с държавно участие в капитала, плюс част от общинските оператори, които към датата на обявяване на обществената поръчка през 2018 година са взели решение да се присъединят към обособената територия, обслужвана от държавен ВиК оператор в съответната област. Съгласно условията на сключения договор оценката на публичните ВиК активи е извършена към дата 31.12.2017 година. Такава оценка на публични ВиК активи се извършва за първи път в България и е мащабно начинание. Оценени са над 160 000 актива. Събирани са голям обем технически данни, прегледани са всички списъци с публични активи, които са част от договорите между асоциациите по ВиК и ВиК операторите в 39 обособени територии. В рамките на 4 месеца инженерни екипи са обходили територията на страната, за да направят обследване на място на по-съществените активи, които се използват от съответния ВиК оператор. В резултат на извършената оценка текущата балансова стойност на публичните ВиК активи в обследваните територии, която е 3 310 577 000 лв., нараства близо три пъти до 10 890 658 000 лв. Съгласно приложената методика за оценка е получена нова възстановителна (справедлива) стойност на публичните ВиК активи (прибл. 11 милиарда лева), която показва какво би ни струвало да построим тези активи днес, които биха носили същите ползи за ВиК операторите и потребителите на услугите. Целта на тази оценка е да подпомогне по-ефективното финансово управление, отчетност и контрол върху съществуващите ВиК системи и съоръжения от страна на собствениците на публичните активи и ВиК операторите. Сподели:", "date": "2019.12.01", "title": "Близо 11 млрд. лв. струва ВиК инфраструктурата в страната"}
{"url": "https://pik.bg/%D1%81%D0%BB%D0%B5%D0%B4-%D1%82%D1%80%D1%83%D1%81%D0%B0-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-51-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BE%D0%BA%D0%BE%D0%BB%D0%BE-2-000-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B8-%D1%81%D1%82%D0%BE%D1%82%D0%B8%D1%86%D0%B8-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8-%D1%81%D0%B3%D1%80%D0%B0%D0%B4%D0%B8-news888197.html", "text": "Операциите по търсене и спасяване след катастрофалното земетресение в Албания са завършили. Това обяви албанският премиер Еди Рама, като посочи, че официалният брой на загиналите е 51 души. Смята се, че в развалините на сградите няма повече тела, предава скопското електронно издание „МКД“, цитирано от „Фокус”. Еди Рама заяви, че 51 души са загинали, а около 2 000 са получили наранявания в резултат от земетресението с магнитуд от 6.4. Премиерът отбеляза още, че предварителното разследване е показало, че около 900 сгради в Дурас и повече от 1 465 в Тирана са със сериозни щети. Повече от 1 000 души са настанени в хотели в Дурас. „Още 400 жители на Тумане и околността са настанени в хотели на брега“, уточни министърът на туризма и околната среда Бленди Клоси. Сподели:", "date": "2019.12.01", "title": "След труса в Албания: 51 загинали, около 2 000 пострадали и стотици разрушени сгради"}
{"url": "https://pik.bg/%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B0-%D0%B0%D0%BA%D1%86%D0%B8%D1%8F-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D1%81%D1%80%D0%B5%D1%89%D1%83-%D1%81%D0%BF%D0%B8%D0%BD-news888281.html", "text": "По случай Световния ден за борба със СПИН най-добрият ни тенисист Григор Димитров, който се подготвя за новия сезон във Франция,  се включи в известно благотворително състезание, като пробяга 10 км. Той се похвали, че е записал рекордно време, съобщава „Дарик”. \"Когато подобриш личния си рекорд. Едни от най-трудните 10 км, които съм пробягал\", написа българската звезда в тениса в „Инстаграм”. Димитров се включи в блягането заедно с треньора си по физическа подготовка Себастиан Дюран. Стартът в известния зимен център Анеси е в полза на борбата със СПИН и приходите са за носители на HIV вируса. Сподели:", "date": "2019.12.01", "title": "Григор Димитров се включи в благотворителна акция в подкрепа на борбата срещу СПИН"}
{"url": "https://pik.bg/%D0%BD%D0%B0-%D0%BF%D0%B8%D1%81%D1%82%D0%B0%D1%82%D0%B0-%D0%BD%D0%BE%D0%B2%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%80%D0%BE%D0%B4%D0%BD%D0%B8%D1%8F-%D0%BA%D0%B0%D1%80%D1%82%D0%B8%D0%BD%D0%B3-%D0%BD%D0%B8%D0%BA%D0%BE%D0%BB%D0%B0-%D1%86%D0%BE%D0%BB%D0%BE%D0%B2-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%81%D0%B8-%D1%82%D0%B8%D1%82%D0%BB%D0%B8-%D0%BF%D1%8A%D1%82%D1%8F-%D1%81%D0%B8-%D0%B2-%D1%81-news888213.html", "text": "Той е само на 12, а вече има световни титли в шампионати на най-високо ниво. Наричат го българският лъв в картинга. И има защо. Наскоро изгряващата звезда на родния картинг Никола Цолов триумфира с историческа победа за страната ни, като спечели първия кръг от световните серии в клас „Mini 60” в Италия. \"Бях на 9 когато животът ми се промени – разказва Никола пред Нова телевизия. - Защото тогава се роди голямата ми мечта, тогава разбрах, че за да я постигна трябва да не се предавам, да се изправям отново, независимо от всичко. Да слушам сърцето си и да искам още. Да вярвам, че си струва. Когато прелитам на пистата се чувствам доста приятно, допада ми”. „Този спорт изисква пълно отдаване и поради тази причина Никола се обучава в самостоятелна форма на обучение, за да може да е в Италия и да тренира - казва майката на младата звезда. - Аз не работя от 2 години за да мога да го напътствам, защото е малък. Ако семейството не подкрепи мечтата на детето, кой да очакваме да го направи?”. „Нещата, които той може да направи на пистата съм ги виждал в много малко други хора, не само деца, но и възрастни. Чистата скорост в този спорт не значи нищо, ако не знаеш как да я контролираш”, разказва Николай Върбицалиев, картинг треньор. \"Всички във Формула 1 са започнали от картинг и то предимно от Италия. Фен съм на Сена, Хамилтън, Ле Клер и Фетел\", разказва Никола. Мечтата му е един ден да е пилот на Формула 1. „Инвестирахме всички средства, които имахме за да може той да тренира. Следващата година той отива в друг клас, където ще са нужни още повече финанси. Миналата година имахме един спонсор. Търсим подкрепата на държава, на приятели и фирми. Вярвам, че има начини да се намерят пари за талантливите деца”, казва майката на Никола Сподели:", "date": "2019.12.01", "title": "На пистата: Новата звезда на родния картинг Никола Цолов за световните си титли, пътя си в спорта  и голямата си мечта"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BF%D1%80%D0%BE%D1%8F%D0%B2%D0%B5%D0%BD-%D0%B2%D0%B8%D0%BB%D0%BD%D1%8F%D0%BB-%D0%B2-%D1%81%D0%BF%D0%B5%D1%88%D0%BD%D0%B8%D1%8F-%D1%86%D0%B5%D0%BD%D1%82%D1%8A%D1%80-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news888216.html", "text": "Полицията арестува криминално проявен врачанин, който вилнял в центъра за спешна медицинска помощ в града, съобщава „Конкурент”. Според данните, инцидентът се е случил на 30 ноември (събота), а сигнал за него постъпил в 15:35 часа. Медицинската регистраторка В.Л. информирала ченгетата, че мъж сипе заплахи и закани срещу хората в ЦСМП. Униформените реагирили веднага и арестували В.Ж.Ж. 32-годишният врачанин, който заплашил със саморазправа лекари и мед.сестри, е стар познайник на властите, тъй като има криминално досие. Задържан е с мярка до 24 часа в ареста на полицейското управление. Срещу него е образувано досъдебно производство по чл.325, ал.1 от наказателния кодекс, допълват от полицията. Сподели:", "date": "2019.12.01", "title": "Задържаха криминално проявен, вилнял в спешния център във Враца"}
{"url": "https://pik.bg/%D0%BE%D1%81%D1%82%D0%B0%D0%B2%D0%BA%D0%B0-%D0%B2%D0%B0%D0%BB%D1%8F-%D0%B0%D1%85%D1%87%D0%B8%D0%B5%D0%B2%D0%B0-%D0%BD%D0%B0%D0%BF%D1%83%D1%81%D0%BA%D0%B0-%D0%B1%D0%BD%D1%82-%D0%B2%D0%B8%D0%B4%D0%B5%D0%BE-news888288.html", "text": "Дългогодишният разследващ журналист Валя Ахчиева напуска БНТ. Новината бе съобщена от самата Ахчиева във видео в личния ѝ профил във \"Фейсбук\". В него Ахчиева обяснява, че е подала оставката си до генералния директор Емил Кошлуков в петък. Тя обаче уточнява, че ще продължи дейността си като независим журналист и ще публикува разследванията си във видео канал в YouTube. Онлайн предаването ще се казва \"Разследването на Валя Ахчиева\", а премиерата ще излезе на 4 декември. Сподели:", "date": "2019.12.01", "title": "ОСТАВКА: Валя Ахчиева напуска БНТ (ВИДЕО)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%BB%D0%BE%D0%BA%D0%BE-%D1%81%D0%BE%D1%84%D0%B8%D1%8F-%D0%B8-%D1%81%D0%B8%D0%BD%D1%8A%D1%82-%D0%BC%D1%83-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D1%81%D0%BB%D0%B5%D0%B4-%D0%BC%D0%B5%D0%BB%D0%B5%D1%82%D0%BE-%D1%81-%D1%85%D0%B5%D0%B1%D1%8A%D1%80-news888301.html", "text": "Всички, които са замесени в боя след мача на Локо София – Хебър, вече са задържани. Още до обяд са били задържани нарушителите на обществения ред. Арестуваните вече са петима, като предстои разпознаване. Първоначално бяха задържани трима мъже, един от тях е член на УС на „Локомотив София“, съобщават от МВР. След това са извършени и останалите още арести. Сред арестуваните са изпълнителният директор на Локомотив София Бойчо Величков и синът му Кристиян Величков, който е участвал в боя, предава трибюн.бг. Вчера, след футболна среща от Втора професионална лига, играла се между отборите на „Локомотив - София“ и „Хебър - Пазарджик“ , възникнаха груби нарушения на обществения ред. В самия край на мача, когато отборът на гостите изравни резултата и докато официалните лица изразяваха своята радост в ложата, към тях се насочиха привърженици на домакините. Кратките словесни пререкания прераснали във физическа саморазправа, която от ложата се прехвърлила и извън стадиона. В сбиването се включили и други фенове на отбора домакин. След подаден заявителски материал, във Второ РУ са предприети процесуално-следствени действия и по случая е образувано досъдебно производство Сподели:", "date": "2019.12.01", "title": "ИЗВЪНРЕДНО: Изпълнителният директор на Локо София и синът му арестувани след мелето с Хебър"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82-%D0%B5%D1%82%D0%BE-%D0%BA%D0%BE%D0%B9-%D1%80%D0%B0%D0%B9%D0%BE%D0%BD-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B5-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-2-%D0%B4%D0%B5%D0%BA%D0%B5%D0%BC%D0%B2%D1%80%D0%B8-news888210.html", "text": "Във връзка с монтаж на спирателен кран на ул. „Бойчо Бойчев“ в столичния квартал  „Горна баня“ на 2 декември (понеделник) се налага спиране на водоподаването от 09:00 часа до 15:00 часа на клиентите на „Софийска вода”, живеещи в района на ул. „Бойчо Бойчев“, ул. „Подлозище“, ул. „Горни Смърдан“, ул. „Траян Танев“ № 1,ул. „Веселин Бешевлиев“, съобщиха от пресцентъра на дружеството, цитирани от „Фокус”. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Бойчо Бойчев“ ъгъла с ул.“Подлозище“. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . Сподели:", "date": "2019.12.01", "title": "Заради ремонт: Ето кой район на столицата ще остане без вода на 2 декември"}
{"url": "https://pik.bg/%D0%BC%D0%B5%D0%BB%D0%B5-%D0%B2%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%B5-79-%D0%BA%D1%80%D0%B0%D0%B9-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news888309.html", "text": "Млада жена пострада леко след верижен сблъсък на три автомобила на магистрала Е-79 край Благоевград. Трафикът е затруднен, движението се извършва в едната лента, предаде БГНЕС. Пътният инцидент станал в 13:30 часа край комплекс \"Монца\" в лентата в посока София, само на 1,5 км от началото на АМ „Струма“. Трафикът днес е много интензивен, съобщават още от агенцията. Млада жена е транспортирана за преглед МБАЛ - Благоевград, състоянието й се изяснява. Сподели:", "date": "2019.12.01", "title": "МЕЛЕ: Верижна катастрофа блокира Е-79 край Благоевград"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%8F%D0%BD%D1%87%D0%BE-%D1%82%D0%B0%D0%BA%D0%BE%D0%B2-%D0%B8%D0%B7%D0%BC%D0%B8%D1%81%D0%BB%D0%B8%D1%85-%D0%B2%D1%81%D1%8F%D0%BA%D0%B0-%D0%BD%D0%B5%D0%B4%D0%B5%D0%BB%D1%8F-%D0%B1%D1%8F%D1%85-%D0%B2%D0%BE%D0%B4%D0%B5%D1%89-%D0%BD%D0%BE-%D0%BC%D0%B5-%D0%B2%D0%BA%D0%B0%D1%80%D0%B0%D1%85%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D1%83%D0%BD%D0%B8%D0%BA-news885733.html", "text": "- Вярно ще бъде, ако кажем, че са 65 – първият лабораторен телевизионен сигнал е дело на Саздо Иванов и Акад. Мишев през 1954 година от сградата на МЕИ /сега квадрат 500/ , а първият ефир е на 7. XI. 1959. Английският ПТС „PAY“ е до руската църква на бул. „Руски“ /цялата техника на кулата беше английска/ и Магда Каменова натиснала копчето на пулта в 9.50. Можете да я попитате. Точно днес не гледам БНТ. Гледаме с моите внуци детски телевизии. Том и Джери, Розовата пантера, Уди кълвачът, Мъпет шоу – такива работи. Тези програми напазарувах за Българската телевизия от битака за тв програми в Кан през недалечната 1974 година. Тогава не знаех, че ще ги гледат моите внуци. Останалите телевизии са еднакво вредни.  Понякога гледам, но тайно от близките ми хора. Неудобно някак се получава – стар човек, а още гледа телевизия. - Джиро д’Италия и Okhota I Rybalka - Не зная, дали се развива. Другите са частни, а БНТ е държавна. - Помня много хора, работили за телевизията. Няма да забравя обаче Леда Милева, Павел Писарев, Иван Славков, Христо Цачев – надарени и образовани директори. Помня  журналистите Христо Цачев, Тома Томов, Павел Писарев, Иван Славков, Димитри Иванов, Георги Стойчев, Петко Димитров, Петко Бочаров, Николай Конакчиев, Д. Езекиев, Иван Гарелов, Даниела Кънева. Бригита Чолакова...Спортните журналисти – Николай Колев, Людмил Неделчев, Коко Ексеров, Цветан Алипиев, Сашо Диков, Вера Маринова... Режисьори, оператори, художници, сценографи, музикални оформители, гримьори, техници, организатори – няма да ви стигне вестника да изброя всички кадърни от онази телевизия. - Затова са легенди – да се носят. Цензурираха се откровени тъпотии и лъжи. Разбира се и опасността от изкривяване на партийната линия, както пише един наш познат. Имаше и автоцензура. Каква е разликата от днешния ден? Няма разлика. Само дето лъжите и агресивната простащина са изначало помилвани от  свещената „свобода на словото“. Автоцензурата постига невиждани висоти. Медиите и мрежата са пълни със зависими угодници, обслужващи своя Собственик. Има и свестни,  ала „Свестните у нас считат за луди глупецът вредом всеки почита“ Не, не съм бил жертва. Но и не мога да се наредя до сегашните, толкова цензурирани тогава. - Пише го в Уикипедия. - Иван стана директор след Павел Писарев и събра отбор /не по водна топка/ от   можещи. През времето му в телевизията, до него беше Христо Цачев – човекът, който стоеше зад промените. И не само той. Знаете как е в един отбор. В началото на 1974 година влезнах в отбора. Не казвам, дали дните са били толкова славни, но работенето стана по-свободно, по-приятно. Христо въведе конкуренцията – за място в „Панорама“ се състезаваха той, Славков, Тома Томов, Иван Гарелов, Сашо Бешков, Николай Конакчиев, Васил Марков. Канеха и журналисти от БТА – Красимир Друмев, Димитри Иванов... Така се вдигаше летвата. А програмата на отбора правеше Стефан Велев. - След една специализация в университета “John Newhouse”  по покана на Държавния департамент на САЩ през 1977 година. Тогава с много високо зрителско одобрение вървеше вечерното шоу на Джони Карсън и вечерните новини на CBS с Уолтър Кронкайт в 19.30ч. - източно време. Защо и БТ да не направи една програма в ранния неделен следобед – например в 17.30ч.   с новини, публицистика, култура, малко шоу /не харесвам тази небългарска дума, но в речника по-подходяща от сеир не намерих/, спорт, нещо за децата, различно от „Лека нощ деца“... и така – 120 минути, и при това Всяка неделя. Когато се прибрах, разказах на Цачето и той отговори в неговия стил – бива. Каза да го напиша и да се видя с началника. В началото на декември се изправих пред Дирекционния съвет. Приеха идеята с условие, че ако програмата започва в 17.30ч., трябва да продължи до 19.50ч. – началото на „Лека нощ деца“. Още 20 минути. Иван каза, че 140 минути ефир е много време за един човек и предложи да взема още един водещ – Бригита. Тя не прие поканата – не искаше да работи на „живо“. „Аутокюто“ още не беше на мода. След месец Цачев предложи Сашо Бешков. Той прие, но изчезна да снима нещо за „Панорама“ в Лондон. Поканих Георги Стойчев, но той си харесваше повече „Гражданска трибОна“. В средата на лятото 1978 година шефът на дирекция „Информация“ Петко Димитров доведе Кеворк. На 7.01. 1979 година в 17.30 часа започна „Всяка неделя“. Главен режисьор на програмата беше Димитър Аврамов – най-добрият ми приятел, но не само за това. Той е вторият българин завършил престижната  академия за филмово изкуство ИДЕК в Париж. С него работеха режисьорите Мария Кертикова и Илия Костов. Редактори - Миряна Башева, Христо Калчев, Георги Даскалов. Главен оператор беше Сашо Мутафчиев. Тонрежисьор – Яна Пипкова. Координатори – Мария Бичева, Емил Розов, Румен Образцов, Бойчо Карадочев. И ДЖОВАНИ! Разделихме програмата на две части по 70 минути. Първата кръстихме „Открити врати към света“ - новините /Димитри Иванов/, „Спортни свидетелства“ /Стефан Цветков и Сашо Диков/, „Спорт тото“, „Алинеи“/Асен Ошанов/, „Срещи с историята“/Димитри Иванов/, „Къде са те сега“, „Мелодия на седмицата“ /Сашка Янева/, „Детска неделя“ /Мъпет шоу, Том и Джери, Розовата пантера, Уди кълвачът.../. Втората част нарекохме „Седемте изкуства“ – кино /Асен Грозев, Вера Найденова/, театър /Владимир Каракашев, Димитър Канушев/,опера, живопис, скулптура... . От средата на годината Кеворк започна „Събеседник по желание“ – най-успешната част от „Всяка неделя“. По същото време решихме всеки да води цялата програма – една седмица той, една – аз.     Ръководих програмата до края на 1981 година, когато за  „грубо нарушение на социалистическата законност, Устава на БКП и комунистическия морал“ /така забавно е записано в решение 51 на Секретариата на ЦК на БКП от 19. 01. 1982 година/ бях вкаран в затвора. Две години и половина са добър срок и до сега се чудя, защо не ме признават за активен борец срещу комунистическия режим? Защо стана „Всяка неделя“ най-гледана? Зашото нямаше диско, нямаше реге, Криско го нямаше даже. - Лесно. Концертна дирекция ги канеше на концерти, аз ги канех в студиото и те идваха. Помня, след интервюто помолих Рей Чарлз да изпее прочутата “I can’t stop loving You”. Рей седна на рояла в студиото и изпя нещо нечувано до тогава.  Каза, че  „измислил“ песента в самолета на път за България и че я дарява на програмата. Да му се чуди човек! Тина Търнър изпя “Nutbush city limits“, танцувайки в студиото пред  тригодишния ми син Янчо. Сара Вон се оплака в ефир от това, че в самолета Ту 134, с който пристигна от Мадрид й направили първа класа с едно перде. Аманда Лиър се похвали, че учи рисуване при Салвадор Дали. Ти да видиш! На микрофона на Кеворк Глория Гейнър изпя на плейбек “I will survive” и от тогава не съм я чувал. Курт Хауенщайн дойде напушен и се хвърли да целува дежурния пожарникар в устата. - С децата ми, тъй като отсъствах много. - Освен Хачо и Стефан Димитров други не са останали запаметени от мен – вероятно от възрастта е... Е, сега Кошлуков ще го уволнят, защото БНТ е без пари /когато нямаш пари, ти нищо не решавш, казваше др. Живков/ и ще го запомня. Да не помислите, че не го харесвам – напротив, той е образован, но без пари няма да направи телевизията отново „велика“. - Прибирах се от язовир „Студена“, когато радио „София“ съобщи тъжната новина. За съжаление с моя приятел не носехме тапети, а диво прасе и пропуснахме „огромния протестен митинг“ пред Парламента. Просто на някои им върви повече. - Всички си отиват по един, или друг начин – неотменим природен дар. Когато настане 9 ноември всеки знаещ и не толкова знаещ, ни облъчва със своята истина по телевизора, пресата, пералнята, миксера и всички останали уреди свързани с мрежата.  Дали КГБ, ЦРУ, или МОСАД стоят зад този пъклен план не знам, но след още 30 ще научим. - С умерен ентусиазъм, защото разбираше какво става и знаеше какво следва. Когато решиха да връщат земята в реални граници ми каза, че е само въпрос на време, да минем на турски домати, европейски краставици, ябълки, круши, дори дини и пъпеши. - За едни, много малко на брой – сватба, за останалите - брадва. Е, и разбира се свободата на придвижване. Така 2 милиона българи се придвижиха завинаги, далеч от свободното ни отечество. Да не забравя и „свободата“ на словото. Свободното слово се лее от всякъде, но се влива в един джоб. За тези – малкото на брой има свобода и от законите. „Прочее напред, братя! Не се срамувайте от вашата простота.“ - ще каже дядо Захари Стоянов през недалечната 1884 година. - Имате предвид тези, които са още живи? Всеки си спомня с носталгия младите години. Вижте “БНТ на 60„ как прави всичко, да засилва тази носталгия – досега показват само първите 30.  Явно вторите ги няма. И то от телевизия, която се гордее със смъкването на комунистическата диктатура и настъпването на пълната свобода. Съмнявам се, че след още 30 някой ще изпитва носталгия по вторите. Сподели:", "date": "2019.12.01", "title": "САМО В ПИК И \"РЕТРО\"! Янчо Таков: Измислих \"Всяка неделя\", бях водещ, но ме вкараха в затвора (УНИКАЛНИ СНИМКИ)"}
{"url": "https://pik.bg/%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B7%D0%B0%D0%BF%D0%BE%D1%87%D0%B2%D0%B0-%D0%B8%D0%B7%D1%83%D1%87%D0%B0%D0%B2%D0%B0%D0%BD%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B5%D0%B7%D0%B8%D0%BA-news888230.html", "text": "Обучение по български език като втори чужд език стартира в Истанбулския университет от тази есен, като вече има шестима записани студенти. Това съобщиха от Министерството на образованието и науката. Бъдещите българисти се запознаха със заместник-министър Деница Сачева, която беше на посещение във висшето училище. От нея те получиха първите си учебници по български език и книги от български поети и писатели. Заместник-министърът разговаря с ректора проф. Махмуд Ак. Двамата обсъдиха възможността да бъде разкрита специалност \"Български език и литература\" в Катедрата по славянски филологии, като идеята се подкрепя от Факултет \"Хуманитарни науки\". Беше постигната договорка в библиотеката на Истанбулския университет да бъде разкрита и българска секция с литературни произведения. „Предложих още да се разширяват хоризонтите на сътрудничеството не само в областта на българистиката, културологията, историята, но и в научните изследвания. Това е област, в която можем да направим сериозни крачки напред“, заяви заместник-министър Сачева. Тя припомни, че Софийският университет наскоро спечели голям проект на Европейската комисия за разкриване на Център за анализ на големи данни. „Това е изключително модерна територия, в която се пресичат много общи интереси, особено когато става въпрос за две съседни държави. Научните изследвания в областта на анализа на големи данни е от взаимен интерес“, посочи тя. Сподели:", "date": "2019.12.01", "title": "В Истанбулския университет започва изучаване на български език"}
{"url": "https://pik.bg/%D1%88%D0%BE%D0%BA-%D0%BC%D1%83%D0%B7%D0%B5%D0%B9-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%BF%D0%BE%D1%81%D0%B5%D1%82%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%B4%D0%B0-%D0%BD%D0%BE%D1%89%D1%83%D0%B2%D0%B0%D1%82-%D0%B2-%D0%BA%D0%B0%D1%80%D1%82%D0%B8%D0%BD%D0%B0-news888046.html", "text": "Музеят на изобразителните изкуства във Вирджиния предложи на своите посетители да пренощуват в интериора на картина, съобщава CNN. Желаещите може да отседнат в стая, която копира платно на американския художник Едуард Хопър „Западен мотел“. В нея мебелите и цветовите съчетания са претворени по съвършен начин. Предметите са разположени така, както и на картината. Целта на необичайната акция е да привлече вниманието към творбите на Едуард Хопър. Сподели:", "date": "2019.12.01", "title": "ШОК: Музей предложи на посетителите си да нощуват в картина"}
{"url": "https://pik.bg/%D0%B2-%D0%B1%D1%83%D1%80%D0%B3%D0%B0%D1%81-%D0%BB%D0%B8%D1%86%D0%B5%D0%BD%D0%B7%D0%B8%D1%80%D0%B0%D1%82-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%BA%D0%B0%D0%B1%D0%B8%D0%BD%D0%B5%D1%82-%D0%B7%D0%B0-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-news888223.html", "text": "Медицински кабинет за жени, пострадали от сексуално насилие, ще бъде лицензиран в Бургас, съобщи БНР. Той разполага с необходимото оборудване. Потребността се обуславя от 26-те спешни случаи за годината,  регистрирани в Център „Вселена”,  който работи по инициатива на британското посолство. Бургаският център е единствен  като  функции в страната с тенденция да бъде открит  такъв и в Пловдив. На 5 декември в Център „Вселена” ще се проведе Ден на отворените врати. На 10 декември в „Център за превенция на насилието и престъпността“ ще се състои кръгла маса на тема „Предизвикателства, свързани с оказването на подкрепа на пострадалите от насилие“, с участието на институции и организации. „Идвали са насилници с желание да изведат жертвите,  но полицията патрулира и се отзовава на сигнали.  Случвало се е някой да влезе с оръжие и да изведе жена,  по- често обаче закрилата е  безпроблемна, водят се делата, оказва се психологическа подкрепа, има рехабилитационен процес 6 месеца, който да помогне за самостоятелен живот, така че пострадалата да не се върне отново там където търпи страдания”, отбелязва Бианка Барова, психолог. 0800 18 017 е безплатната денонощна телефонна линия. Сподели:", "date": "2019.12.01", "title": "В Бургас лицензират медицински кабинет за жертви на сексуално насилие"}
{"url": "https://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B0%D0%B2%D1%82%D0%BE%D0%B1%D1%83%D1%81-%D1%83%D0%B1%D0%B8-22-%D0%BC%D0%B0-%D0%B2-%D1%82%D1%83%D0%BD%D0%B8%D1%81-news888294.html", "text": "22 души загинаха при катастрофа на туристически автобус в Тунис, предаде БТА, като се позова на властите. 21 човека са били ранени. Всички жертви са граждани на Тунис. Катастрофата е станала в северозападната част на страната. Автобусът пътувал от столицата Тунис за Айн Драхам. По все още неизяснени причини той излязъл от пътя и се преобърнал. Сподели:", "date": "2019.12.01", "title": "Катастрофа с автобус уби 22-ма в Тунис"}
{"url": "https://pik.bg/%D0%BC%D0%B0%D1%81%D0%BE%D0%B2%D0%B0-%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D0%B2%D1%8A%D0%B2-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D0%BC%D0%BE%D1%89%D0%B5%D0%BD-%D1%82%D0%B0%D0%B9%D1%84%D1%83%D0%BD-news888212.html", "text": "Заради мощен тайфун, който се заформя в Тихия океан и носи със себе си проливни дъждове и буреносни ветрове, властите във Филипините обявиха масова евакуация, съобщават световните агенции, цитирани от „Дарик”. Според прогнозите на синоптиците стихията „Камури” се очаксва да навлезе към вътрешността на страната в понеделник вечерта с ветрове със скорост от 170 километра в час. Местните власти на главния остров Лусон, разположен на север, вече са обявили тревога от очаквано лошо време. В централния регион Бикол вече се евакуират хора. Около 4 000 души вече са настанени в евакуационни центрове. Очаква се броят на евакуираните да нарасне. Заради стихията в крайбрежните райони се очакват високи приливни вълни и наводнения. На места има опасност от активизиране на свлачища. Заради тайфуна учебните занятия в районите, над които ще премине Камури са отменени до второ нареждане. Сподели:", "date": "2019.12.01", "title": "Масова евакуация във Филипините: Задава се мощен тайфун"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%B0%D0%BB%D0%B1%D0%B0%D0%BD%D0%B8%D1%8F-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%B2-%D0%B5%D1%84%D0%B8%D1%80%D0%B0-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BD%D0%B0%D1%80%D0%BE%D0%B4-%D0%B7%D0%B0--news888204.html", "text": "Огромно \"Благодаря\" отправи към премиера Борисов и къмбългарския народпосланикът на Албания у нас Доника Ходжа. „Завършили сме дейностите по спасяване. Крайният баланс е много трагичен: 51 жертви, сред които и 7 деца от 2 до 8 години, повече от 1200 къщи са разрушени и повече от 5200 души са без покрив”, посланичката на Албания у нас Доника Ходжа в ефира на Би Ти Ви. „От сутринта на земетресението премиерът на България се е обадил на министър-председателя ни, за да изрази своята солидарност”, разказа Ходжа. Българският външен министър се обади на албанския външен министър, за да изрази своята солидарност, а вътрешният министър се е обадил на своя колега и му предложил помощ. Българското правителство отпусна 200 000 лева и 4 автомобила с хуманитарна помощ за Албания Доника Ходжа разказа и как едно българи, живеещи във Франция са предложили своята къща на пострадала албанско семейство, а българската общественост се е отрганизирала и е изпратила парични преводи. „Не искаме да живее тези, които са загубили домовете си, да живеят така завинаги и особено по коледните празници”, каза посланикът на Албания и сподели, че страхът на хората продължава да е голям, защото продължават вторичните трусове със сила от 4 и 5 по Рихтер. Албания се е обърнала а помощ към много стани. Това, което е нужно за пъравата фаза на възстановяването, са инженери, които да оценят състоянието на сградите и кои от тях са годни за живеене и могат да бъдат реновирани. Втората фаза ще бъде изграждането на временни убежища, за тези, които са останали без дом. Доника Ходжа сподели, че се чувства в България като у дома и е благодарна за гостоприемството на българите, които са много близки до албанците. Сподели:", "date": "2019.12.01", "title": "ГОРЕЩА ТЕМА: Посланичката на Албания благодари в ефира на Борисов и на българския народ за помощта в преодоляване на трагедията след земетресението"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%82%D0%B5-%D0%B1%D1%83%D0%BB%D0%B5%D0%B2%D0%B0%D1%80%D0%B4%D0%B8-%D1%85%D1%80%D0%B8%D1%81%D1%82%D0%BE-%D0%B1%D0%BE%D1%82%D0%B5%D0%B2-%D0%B8-%D1%81%D0%BB%D0%B8%D0%B2%D0%BD%D0%B8%D1%86%D0%B0-news888292.html", "text": "Катастрофа е станала на бул. \"Христо Ботев\" и \"Сливница\" в столицата. Това съобщиха от МВР. Една от колите е с материални щети, няма пострадали при катастрофата. Сподели:", "date": "2019.12.01", "title": "ИЗВЪНРЕДНО: Катастрофа блокира столичните булеварди \"Христо Ботев\" и \"Сливница\""}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%82%D1%80%D0%B8-%D0%BA%D0%BE%D0%BB%D0%B8-%D1%81%D0%B5-%D0%BD%D0%B0%D0%BD%D0%B8%D0%B7%D0%B0%D1%85%D0%B0-%D0%BA%D1%80%D0%B0%D0%B9-%D0%BB%D0%B0%D1%83%D1%82%D0%B0-%D1%81%D0%BD%D0%B8%D0%BC%D0%BA%D0%B8-news888302.html", "text": "Три коли катастрофираха верижно на бул. \"Санкт Петербург\" в Пловдив. Пътното произшествие е станало на първата пешеходна пътека след кръстовището с ул. \"Лев Толстой\". Автомобилът, който е най-отзад на колоната ударили се коли, е с хасковска регистрация. Все още не са ясни паричните за инцидента, очаква се екип на \"Пътна полиция\" да пристигне на мястото. Вероятно някой от участниците в катастрофата е набил спирачки, за да пропусне пешеходец. Тепърва ще се установява какви са материалните щети, по първоначални данни няма пострадали. Движението в района не е затруднено, съобщава \"Трафик\". Сподели:", "date": "2019.12.01", "title": "В ПЛОВДИВ: Три коли се нанизаха край Лаута (СНИМКИ)"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%BF%D0%BE-%D0%B0%D0%BA%D1%82%D1%83%D0%B0%D0%BB%D0%BD%D0%B8-%D1%82%D0%B5%D0%BC%D0%B8---%D0%B5%D1%82%D0%BE-%D0%BA%D0%BE%D0%B9--news888296.html", "text": "Министър-председателят Бойко Борисов говори пред журналисти на Летище София, преди да отлети за Мадрид. Припомняме, че премиерът ще участва в 25-ата конференция по изменение на климата утре в испанската столица. Очаква се Борисов да коментира голямата новина, че международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB/A-2' от 'BBB-/A-3. \"Кредитните агенции споделят оценките за макроикономическото развитие на страната до края на тази година. Оценяват се положително всички структурни реформи за присъединяването на ИЕРЕМ 2\", обяви по време на брифинга министърът на финансите Владислав Горанов. \"С това повишаване на кредитния рейтинг достигаме най-високия кредитен рейтинг на Балканския полуостров\", добави той. \"След голямата криза и фалита на КТБ ние успяхме не само да си върнем положителния кредитен рейтинг, но и да покажем на нашите партньори, че страната ни е стабилна в икономически план. Това дава и по-голяма сигурност за инвеститорите\", коментира финансовият министър. \"Стандарт енд Пуърс е най-голямата международна рейтингова агенция. Този рейтинг отговаря на много атаки към на нас\", обяви Бойко Борисов. \"Най-големите специалисти казват по тази тема, че сме с по-добър рейтинг от всички на Балканите. Те казват, че имаме: \"Устойчиво икономическо развитие без макроикономически дисбаланс\", \"Стабилен напредък по присъединяването към ИЕРЕМ 2\". Този напредък в ляво няма да го разберат, но това е посланието към нашите приятели в център-дясно\", добави премиерът. \"Нетният държавен дълг е по-нисък с 6 процентни пункта по-малко. Разпространяваше се лъжа, че Бойко Методиев Борисов е загробил българите с дългове. Сега най-голямата агенция казва, че държавният дълг е по-нисък\", каза още министър-председателят. \"Ниският дълг на държавния и частния център и излишъците осигуряват буфери на България при един външен финансов шок. Това показва, че сме едни добри стопани\", разкри Борисов и допълни: \"Фискалната позиция на България се е подобрила в последните няколко години. Затова когато се искаше оставката на Горанов, не се съгласих.\" Премиерът каза още, че според рейтинговата агенция икономиката расте стабилно и се предвижда ръст от средно 3%. \"Българският банков сектор е стабилен и печеливш. Това е по време на нашето управление, а по време на управление на БСП фалират банки\", отсече министър-председателят. Той цитира доклада на \"Стандарт енд Пуърс\", според който коалицията може да изкара пълен мандат. \"Очакванията са безработицата да спадне до историческо ниско ниво от 4,4% през 2019 г. Това не го казвам аз, а специалистите по света. На хората това им е работата и взимат сигурно по 20-30 хиляди евро на месец за тази работа\", поясни Борисов. \"Ще изпълним и ще продължаваме да изпълняваме препоръките в докладите. Не планирах да ходя на колиматичната конференция, но тя се превърна в едно голямо и важно събитие. Наложи се да отида, защото утре сутрин Урсула фон дер Лайен ни събира всички премиери спешно. Аз ще се опитам да защитя нашите въглищни централи. Но те казват, че трябва да помислим за качеството на живота, защото за 5-6 хиляди души ще се намери работа, но ние сме на първо място по смъртност заради мръсния въздух\", обясни премиерът. \"Старите автомобили бълват отрова. Това изисква един дебат. Европа дава едва 9% от вредните емисии. Европа иска да е водеща и да е най-зелена и най-активна. Ако не се съгласим, в един момент ще ни принудят\", категоричен е министър-председателят. \"Отговорността за правителството е моя, а не тяхна. Само аз назначавам министрите. Патриотите могат да дават предложения, но аз ги избирам. Много организации се обърнаха към нас, че това е правилно решение\", коментира Борисов по темата за оставката на министъра на труда и социалната политика Бисер Петков. \"Министрите в кабинета не искат да работят с него. Пет пъти съм му връщал оставката, но никой не иска да работи с него. Ако майките толкова си го харесват, като управляват да си го сложат за министър и готово\", добави премиерът. \"Деница Сачева ще я предложим за министър във вторник\", разкри министър-председателят. Той добави, че правителството обмисля как да намерят допълнително водоснабдяване за Перник, ако и през зимата остане такава суша. \"В сряда ще сменим и областната управителка на Перник\", отсече Борисов. Сподели:", "date": "2019.12.01", "title": "ИЗВЪНРЕДНО И ПЪРВО В ПИК TV: Премиерът Борисов с горещ коментар по актуални теми - ето кой ще предложи за социален министър (ОБНОВЕНА)"}
{"url": "https://pik.bg/%D0%B5%D1%82%D0%BE-%D0%B7%D0%B0%D1%89%D0%BE-%D0%BC%D0%B0%D0%BD%D0%B4%D0%B0%D1%80%D0%B8%D0%BD%D0%B8%D1%82%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B0-%D0%BE%D0%BF%D0%B0%D1%81%D0%BD%D0%B8-news888120.html", "text": "Мандарините са един от най-консумираните плодове през зимния период и особено около Коледа. Специалистите многократно са потвърждавали полезните свойства на този вкусен и обичан плод. Диетолозите обаче алармират, че има дневна доза, която не трябва да се надвишава, защото това може да бъде много лошо за здравето. Мандарините са много богати на витамини, изчистват организма от токсините и са нискокалорични. Опасни са единствено, когато се прекали с тях. “Приемливото количество за ежедневна консумация на този плод е 4.” Това заяви диетологът от московския държавен институт “Здраве и спортно хранене” Тамара Прунцева. Плодовете са влакнести и могат да предизвикат алергична реакция при консумация в голямо количество. Хората, страдащи от хронични заболявания на стомашно-чревния тракт, са изложени на подобен риск, защото влакната дразнят органите. Друг съвет, който имат специалистите, е те да се мият задължително. Също така не е препоръчително да ги консумирате на гладен стомах. Сподели:", "date": "2019.12.01", "title": "Ето защо мандарините могат да са опасни"}
{"url": "https://pik.bg/%D1%80%D0%B5%D0%B6%D0%B8%D1%81%D1%8C%D0%BE%D1%80%D1%8A%D1%82-%D0%BE%D0%BB%D0%B5%D0%B3-%D1%81%D0%B5%D0%BD%D1%86%D0%BE%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%82%D1%80%D1%83%D0%B4%D0%BD%D0%B8%D1%8F-%D0%BF%D1%8A%D1%82-%D0%BA%D1%8A%D0%BC-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BB%D0%B0%D0%B3%D0%B5%D1%80%D0%B8%D1%82%D0%B5-%D0%BE%D1%82%D0%B2%D1%8A%D0%B4-%D0%BF%D0%BE%D0%BB%D1%8F%D1%80%D0%BD%D0%B8%D1%8F-%D0%BA%D1%80%D1%8A%D0%B3-news888324.html", "text": "Чувствам се добре. Винаги съм се чувствал свободен човек, където и да съм бил. Това заяви пред Би Ти Ви украинският режисьор Олег Генадиевич Сенцов, задържан от Федералната служба за сигурност на Русия след анексията на полуостров Крим и обвинен в организирането на терористични актове. Той е един от хилядите свои сънародници, които протестират в центъра на Киев след военните действия от страна на Москва в Украйна. Сенцов и адвокатът му категорично отричат обвиненията, въпреки че руските власти твърдят, че е направил пълни самопризнания. През септември 2019 г. Сенцов най-накрая стъпва отново на украинска земя. Част е от група от 35-има украински политически затворници и войници, разменени срещу 35-има руски затворници. Сделката слага края на 5-годишната сага, в която един режисьор беше изпратен в затворническа колония отвъд Северния полярен кръг. Сенцов сподели, че освен лошото време, лагерите отвъд Полярния кръг са построени по начин, който да пречупва физиката и психиката на хората. Той признава, че по време на затворническия си режим е бил местен в различни затвори и лагери. На последното място прекарва 4 години, но не среща нищо по-различно от познатата суровина. Относно арестите, направени по време на протестните действия в Украйна, Сенцов обясни, че са задържали група активисти и арестували някой, който представлява интерес. „Понеже аз бях организатор на много неща, всички ме знаеха и знаеха връзките ми с Майдана. Такъв тип човек беше подходящ за ФСБ и за руснаците да бъде изкаран лидер на политическа група. Това се опитваха да правят властите, да ме представят за лидер”, изтъква режисьорът. По думите му не е имало доказателства, освен насилствено изкарани с изтезания от други арестувани. В своите показания Сенцов отказва да свидетелства срещу лидерите на Украйна. Първоначално получава предложение от 7 години зад решетки, след което те стават на 20 години, именно заради отказа му да сътрудничи. Украинецът обясни, че сред останалите задържани и вече освободени граждани, има хора с психически и здравни проблеми. „Имаше много други като мен. Стотина души все още са зад решетките в руски затвори и в Донбас, в ръцете на паравоенните групировки”, допълни той. Сенцов разказа, че не е имал информация кога ще бъде освободен. Въпреки това получава писма от приятели, че има преговори между двете страни за евентуална размяна на заложници. Разбира, че ще бъде разменен когато отива в лагера Лабитнаги – специален затвор на ФСБ. „Нямаше момент някой да дойде да каже „утре сте на свобода\" и да възкликнеш „Уау, супер\". Това се случва само по филмите, в реалния живот не е толкова вълнуващо. Не можех да обеля дума, когато видях дъщеря си. Опитвах се да я успокоя да не плаче”, разказва Сенцов. Украинецът държи да се знае, че неговата страна се бори с Русия и че днешната Русия не е същата онази, която спасява България от Османско иго и държи България по време на Първата световна война. „Това не е Русия, която освобождава света. Днес е страшна държава, действаща като агресор”, коментира той. Сподели:", "date": "2019.12.01", "title": "Режисьорът Олег Сенцов проговори за трудния път към свободата: Лагерите отвъд Полярния кръг пречупват физиката и психиката на хората"}
{"url": "https://pik.bg/%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%89%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D1%82-%D0%BD%D0%B5%D1%81%D0%B2%D0%B8%D1%80%D0%B5%D0%BD%D0%B0-%D0%BF%D0%B8%D0%B5%D1%81%D0%B0-%D0%BD%D0%B0-%D0%BC%D0%B8%D0%BB%D1%87%D0%BE-%D0%BB%D0%B5%D0%B2%D0%B8%D0%B5%D0%B2-news888117.html", "text": "Пловдив ще посрещне световната премиера на пиеса за пиано и цигулка от покойния Милчо Левиев през пролетта на 2020 г. Това разкри пианистката Таня Ставрева по време на концерта си в студио 1 на Радио Пловдив. Талантливата пловдивчанка разказа как големият джазмен й изпратил през 2017 г. свое произведение, което не е свирено пред публика. „Дълго мислих с кого от цигуларите да го изпълня. Искаше ми се да избера музикант, с когото да имаме химия. Това е и причината да го отлагам досега”, призна Таня, която живее и работи в Ню Йорк. Пианистката покани световноизвестния цигулар Мичо Димитров, който бе сред публиката в залата, да изсвирят заедно пиесата. Таня Ставрева завършва Музикалното училище „Добрин Петков” в Пловдив, после учи в Бостънската консерватория. Албумът й „Ритмично движение\" влезе в топ 10 на списание „Билборд\" и издигна българската класическа музика на световно ниво. Продуцент на проекта е легендарният Рон Сейнт Джърмейн, работил с Джими Хендрикс. Гост артист в една от песните пък е барабанистът на Living Colour Уил Калхун, който е носител на две награди \"Грами\", пише \"Марица\". Сподели:", "date": "2019.12.01", "title": "В Пловдив ще изпълняват несвирена пиеса на Милчо Левиев"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D0%B2%D1%80%D0%B5%D0%BC%D0%B5-%D0%B2%D1%8F%D1%82%D1%8A%D1%80-%D1%81%D1%8A%D1%81-%D1%81%D0%BA%D0%BE%D1%80%D0%BE%D1%81%D1%82-%D0%BE%D0%BA%D0%BE%D0%BB%D0%BE-100-%D0%BA%D0%BC%D1%87-%D0%BF%D1%80%D0%B5%D0%BC%D0%B8%D0%BD%D0%B0-%D0%BF%D1%80%D0%B5%D0%B7-%D1%81%D0%BB%D0%B8%D0%B2%D0%B5%D0%BD-news888205.html", "text": "Около 100 км/ч достигна скоростта на вятъра в Сливен.  Това съобщи Снежана Кънева, началник на общинския отдел \"Сигурност и управление при кризи\" пред БНР. Вятърът се е усилил снощи в късния следобед, като най-силните пориви са били през нощта. Има паднали дървета, пречупени клони, нападали са също ограждения на строителни обекти. „Падналите дървета са били отстранени от екипи на отдела и с помощта на \"Пожарна безопасност и защита на населението\". Няма пострадали хора, нито поражения върху автомобили”, уточни Снежана Кънева. В града продължава да духа вятър, като поривите вече са по-слаби. Сподели:", "date": "2019.12.01", "title": "Опасно време: Вятър със скорост около 100 км/ч премина през Сливен"}
{"url": "https://pik.bg/%D1%80%D0%B5%D0%BA%D0%BE%D1%80%D0%B4-%D0%BD%D0%B0%D0%B9-%D0%B4%D0%B5%D0%B1%D0%B5%D0%BB%D0%B8%D1%8F%D1%82-%D1%87%D0%BE%D0%B2%D0%B5%D0%BA-%D0%B2-%D1%81%D0%B2%D0%B5%D1%82%D0%B0-%D0%BE%D1%82%D1%81%D0%BB%D0%B0%D0%B1%D0%BD%D0%B0-%D1%81-330-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D1%81%D0%BD%D0%B8%D0%BC%D0%BA%D0%B8-news888124.html", "text": "Мексиканецът Хуан Педро Франко отслабна с 330 кг за три години и остана с 95 кг излишна кожа, съобщи в. \"Дейли мейл\", цитиран от БТА. Сега 35-годишният Франко тежи 260 кг. Когато преди три години го включиха в книгата на рекордите на Гинес, той тежеше 590 кг и не можеше да стане от леглото. През 2017 г. хирурзи два пъти смалиха стомаха му, но още преди операцията Хуан Педро Франко трябваше три месеца да пази строга диета. След това претърпя още една операция. Хуан Педро Франко вече може да ходи с бастун и да става и сяда сам. \"Фантастично е да мога да се движа, да съм самостоятелен\" - каза той. Хуан Педро Франко вече не страда от диабет и високо кръвно. Сега той има цел да постави нов световен рекорд - за най-голямо свалено тегло. Предстои му нова операция - този път за отстраняване на излишната кожа. Още на шест години Хуан Педро Франко е бил едричък - тежал е 64 кг. На 17 години вече е тежал 229 кг. Тогава е преживял катастрофа и заради сериозните травми е останал една година на легло. Затова е започнал да наддава още повече. Сподели:", "date": "2019.12.01", "title": "РЕКОРД: Най-дебелият човек в света отслабна с 330 килограма (СНИМКИ)"}
{"url": "https://pik.bg/%D0%BE%D1%81%D1%8A%D0%B4%D0%B8%D1%85%D0%B0-%D0%BD%D0%B0-200-%D0%BB%D0%B5%D0%B2%D0%B0-%D1%81%D0%B8%D0%BD-%D0%BD%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%BA%D0%B0-%D0%B7%D0%B0%D0%BF%D0%BB%D0%B0%D1%88%D0%B8%D0%BB-%D0%BB%D0%B5%D0%BA%D0%B0%D1%80-%D1%87%D0%B5-%D1%89%D0%B5-%D0%BC%D1%83-%D0%BE%D1%82%D0%BA%D1%8A%D1%81%D0%BD%D0%B5-%D0%B3%D0%BB%D0%B0%D0%B2%D0%B0%D1%82%D0%B0-news888129.html", "text": "Пореден акт на агресия към лекар в пловдивска болница излезе на бял свят преди дни. Медик от УМБАЛ „Св. Пантелеймон” е бил нападнат и заплашван от сина на пациентка. Младият пловдивчанин бе глобен с акт за дребно хулиганство, а Районен съд – Пловдив, го потвърди. Грозната сцена се разиграла по обяд преди няколко месеца. Пациентката била болна от диабет, имала и проблеми с кръвното. Тя била учителка в едно от школата в града под тепетата. По време на час й става лошо и търси медицинска помощ. С линейка е била откарана в най-близката болница - УМБАЛ „Св. Пантелеймон”. Още при пристигането си жената отказала да стане от инвалидния стол. Дежурният лекар й обяснил, че само в легнало положение на кушетката в кабинета може да я прегледа. Пациентката категорично отказала и обвинила персонала, че се държат с нея по недопустим и брутален начин, както и че ще се обади на своя съпруг си. Така й сторила. Не след дълго в спешното отделение, с резки движения, влетял съпругът. Той веднага я попитал: „Кой се държи с тебе лошо, кой те обижда, сега ще види какво ще му се случи.” Уплашен, лекуващият доктор повикал полиция. Междувременни дежурният се обърнал с молба и към съпруга на пациентката, да й помогне да бъде настанена на легло, за да бъде прегледана. Жената за пореден път отказала и двамата със съпруга й напуснали спешния кабинет. Заявили, че се чувстват обидени и няма да влязат. По това време в спешното отделение връхлетял и синът на учителката. Младежът се нахвърлил към доктора, като започнал да го ругае и да му крещи: „Ще видиш какво ще ти се случи, ще ти откъсна главата, жив от тука няма да излезеш, няма да си тръгнеш.” Докато сипел закани, в болницата влязал полицейски екип на Първо районно, който станал свидетел на сцената. Униформените прибрали баща и син в районното, където било започнато досъдебно производство за хулиганство. След месец обаче случаят бил върнат от прокуратурата със становище, че се касае за акт на дребно хулиганство. Преди дни в съдебно заседание магистратите потвърдиха наказанието. Районен съд наказа сина на учителката с глоба в размер на 200 лева, съобщава \"Трафик\". Сподели:", "date": "2019.12.01", "title": "Осъдиха на 200 лева син на пациентка, заплашил лекар, че ще му откъсне главата"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D0%BB%D1%8E%D0%B1%D0%BE%D0%B2-%D1%81%D0%BC%D0%B8%D1%80%D0%B5%D0%BD%D0%B8%D0%B5-%D0%B8-%D0%BF%D1%80%D0%BE%D1%88%D0%BA%D0%B0-%D0%BA%D0%B0%D0%B6%D0%B5%D1%82%D0%B5-%D0%B4%D0%BE%D0%B1%D1%80%D0%B0-%D0%B4%D1%83%D0%BC%D0%B0-%D0%BD%D0%B0-%D0%BD%D1%8F%D0%BA%D0%BE%D0%B3%D0%BE-news888155.html", "text": "Събужда се духът на авантюризма, творчеството, иновациите. Възниква интерес към всичко ново, необичайно. Избягвайте да се претоварвате и да влизате в конфликти. Луната във Водолей често носи изненади, срещи с интересни хора, със стари приятели. Действията, поведението на други хора, както и нашето, могат да бъдат доста неочаквани и необичайни. Хората са по-чувствителни и нервни. Могат да се проявят бунтарски настроения и протестиране срещу това, което ни е противно. Уязвими са сухожилията, вените, глезените. Да не се натоварват ставите и очите. Чувствителна е нервната система. Доминиращ 6 лунен ден от 11:50ч на 1 декември до 12:26ч на 2 декември Символ на този ден е жеравът. Тази птица внася святост и усещане за свобода.  Спокоен и мирен ден, в който към земята идва мощен енергиен поток. Ден на интуитивното знание. Добре е да се посвети на самоусъвършенстване. Може да медитирате, да палите благовония или да приемете аромо-терапевтичен масаж. Наблюдавайте и търсете около себе си знаци. Ако се вгледате в небето и видите красиви облаци, това е добро знамение. Ако небето е облачно и вие му обърнете внимание, тогава може да почувствате дисхармония. Само не се разстройвайте, защото това означава, че няма хармония в целия свят. На 6 лунен ден е по-добре да се къпете в благодатта на космическата енергия. Можете да усетите благодатта на този ден вербално. Благоприятно време за умствена работа. Денят, в който човек трябва да намери сили за любов. Ако простите на някого за отрицателна постъпка, тогава Вселената ще ви възнагради с положителна енергия. Важното е да можете правилно да я използвате. Този ден е особено благоприятен за смелите и амбициозни проекти. Подходящ за нови начинания и дела. Не нарушавайте хармоничната аура на деня като избягвате скандали и се старайте да не изпускате нервите си. Денят е отреден единствено за любов, смирение и прошка. Сега не бива да изразявате никакво недоволство от живота, от обстоятелствата, от себе си или другите. Всичко трябва да се приема такова, каквото е. Не обременявайте мисълта си с житейски грижи. Здравето ще зависи до голяма степен от самочувствието. Ако ви е тъжно на душата, ще започнат да ви измъчват хронични недъзи. Ако съумеете да се отпуснете - нищо няма да ви боли. Уязвимо е гърлото. Трябва да се пази от простуда, от крещене. Днес обърнете внимание на бронхите и горните дихателни пътища. Ако навън е студено, опитайте се да сте облечени добре, за да не настинете. Идеално време за всякакви процедури за подмладяване, резултатите ще бъдат видими. В 6 лунен ден встъпват в брак най-щастливите хора, защото избират своите любими по взаимна любов. В този лунен ден сексуалните отношения трябва да бъдат спокойни и нежни. Това е време за класически секс с традиционни пози. Обезателно се въздържайте от техники, които изискват активни действия. Наблегнете повече на нежните думи, ласките, целувките, прегръдките. Подстрижка способства подобряване на здравето. Ще се намерят нови способи за нови финансови източници в скоро време. – Препоръчва се да се подрежда, всичко трябва да е чисто, приведено в абсолютен ред. Денят е хубав за хората, които са отговорни, ясни и изпълнителни. По-малко да се говори и да се следи всяка казана дума. Работете върху пречистването на мислите си! Ако нямате лоши мисли, няма да имате лоши постъпки. Луна в квадратура с Марс (13:44ч) – импулсивност, раздразнителност, гняв, емоционална нестабилност. Лесно избухване на спорове и кавги на обществени места, бъдете предпазливи. Слънце в секстил с Луната (15:44ч) Луната е в знак Водолей. Продължава 5 лунен ден до 11:50ч. 16 слънчев ден По-важни аспекти: Сподели:", "date": "2019.12.01", "title": "ЗВЕЗДИТЕ ГОВОРЯТ: Днес е ден за любов, смирение и прошка, кажете добра дума на някого"}
{"url": "https://pik.bg/%D0%BB%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%BA%D0%B0%D0%BF%D1%80%D0%B8%D0%BE-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%87%D0%B5-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%B0%D0%BC-news888130.html", "text": "AFP, цитирана от \"Фокус\". Американският актьор Леонардо Ди Каприо отрече твърдението на бразилския президент Жаир Болсонаро, че е помагал организации, за които се твърди, че са свързани с пожарите в дъждовните гори на Амазонка, цитира думите му „Макар и достойни за подкрепа“, казва 45-годишният Ди Каприо в изявление от своя „Инстаграм“ акаунт, „не финансираме тези организации“. В своето седмично изказване в четвъртък Болсонаро обвини Ди Каприо в „сътрудничество с пожарите в Амазонка“, дарявайки 500 хиляди долара на организация, за която Болсонро заяви, че е започнала пожари в екологично чувствителната гора, за да привлече дарения. Макар да не се позовава на никакви доказателства, Болсонаро каза, че Ди Каприо е отделил част от сума от 500 хиляди долара \"за хората, които са подпалвали пожари.\" Крайно десният бразилски президент повтори обвиненията в петък. Ди Каприо, който е дългогодишен природозащитен активист, заяви, че „бъдещето на тези незаменими екосистеми е поставено на карта и аз съм горд, че стоя с групите, които ги защитават“. Той предложи похвали за онези в Бразилия, които работят „за да спасят своето природно и културно наследство“. Сподели:", "date": "2019.12.01", "title": "Леонардо ди Каприо отхвърли обвиненията на бразилския президент, че финансира пожарите в Амазония"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B2-%D0%BF%D0%B8%D0%BA---%D0%B3%D0%B5%D0%BE%D1%80%D0%B3%D0%B8-%D0%B0%D1%82%D0%B0%D0%BD%D0%B0%D1%81%D0%BE%D0%B2-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D0%BB%D0%B5%D1%87%D0%BA%D0%BE%D0%B2-%D0%B8-%D0%B1%D1%84%D1%81-%D0%BC%D0%BD%D0%BE%D0%B3%D0%BE-%D0%BC%D0%B8-%D0%B5-%D1%81%D1%82%D1%80%D0%B0%D0%BD%D0%BD%D0%BE-news888185.html", "text": "- Чудесна идея е. Стига да има достатъчно човешки материал, защото като четем анализите и фактите, които споделят демографски социолози просто е страшно да мислим какво може да се случи с нашата нация при нейното стопяване непрекъснато. Дано има достатъчно млади хора, това е най-важното, които както споменах са единствения демографски и природен ресурс, от който може да се черпят таланти и надежди за по-добро бъдеще за футбола, спорта, пък и за цялото общество. Но това, което казвате за ученическото първенство ме настройва на носталгична вълна, като по-възрастен човек аз много добре си спомням, че преди години у нас се провеждаше едно прекрасно ученическо първенство по футбол. Средношколско, в което участваха отбори на гимназии и техникуми, на средните училища. И този шампионат смея да твърдя беше на равнището почти на сегашната Втора професионална лига. Изключителни футболисти, които бяха на 17-18-19 годишна възраст, които вече бяха утвърдени юноши, а даже някои играеха за представителните тимове на елитните родни клубове. И тези момчета, паралелно с постоянните си ангажименти в отборите, участваха през определен период във визираните първенства на средношколците. А мачовете във въпросния шампионат се играеха пред повече зрители, отколкото в момента се провеждат около 80 процента от срещите в т.нар. ни елит. И оттам излизаха страхотни футболисти. Отделно съществуваше и студентско първенство между ВУЗ-вете, което беше също една огромна подчертавам атракция, където се появяваха вече известни, популярни майстори от елита. И това бяха наистина чудесни моменти, но уви - това са спомени. - В момента усещам отново известния нашенски синдром на илюзиите, самозалъгването и кухото патриотарство. Ето сега, по някакво стечение на съдбата имаме практически шанс да се примъкнем до участие на Евро 2020, чрез т.нар. репешажи след абсурдната за мен висша математика на т.нар. Лига на нациите. Според мен, да си сред най-слабите тимове в традиционните квалификации и да получиш опция да се класираш през иглени уши чрез някакъв по мнението ми хуманитарен репешаж, сбъркана ми се вижда въпросната формула. Но разбира се, ще се радвам ако България се промъкне до Евро 2020. Само, че пак по някои медии се започва с надуване на балона. Не случайно Конгресът се насрочва чак за юни. Може би някой очаква подарък свише, за да може да си го припише като актив и да остане в играта, във фокуса и около касата на БФС. Която по хвалбите на ръководството на т.нар. от мен фирма \"Боби и Ко\" има огромна сума за родните стандарти. Много по-важно е да се заемем с всичките тези неща, за които говорихме по-рано, за да имаме едно добро футболно бъдеще. И нацията да черпи самочувствие, а не фрустрация от най-популярния ни спорт. И ако случайно, дай Боже, се промъкнем до Евро 2020, без да сме променили нищо, със същите хора, то ще мине и премине тази конюнктурна еуфория, отново ще запишем исторически поражения на самия форум, пак ще си говорим същите работи... - Резултати от 1 или 2 мача, дори едно класиране нищо не могат да променят в генерален план, ако не се промени самата система. Според мен, имаме нужда от промяна на системата и много дебело трябва да подчертая, че няма как да я осъществим със старите физиономии. Елементарната логика на т.нар. политическа отговорност без значение дали става дума за правителство или някаква друга организация, фирма. Щом една система, сфера не работи - отиват си тези, които ръководят. На мен ми е много странно какви са тези напъни на г-н Лечков да се впива със зъби и нокти в някакви букви и алинеи. Какъв обществен кредит на доверие би имал той, след като участва като първи вицепрезидент в управлението на футбола и след като под неговото ресорно ръководство националният ни отбор стигна до 60-о - 70-о място в ранглистата на ФИФА? А относно Конгреса на БФС - клубове от села и паланки, тимове, които нямат никаква дейност, обаче забележете какъв е Уставът - абсурден. Визираните клубове разполагат с глас равен на ЦСКА, Левски, Славия, Ботев (Пд), Берое, Черно море и т.н. Сподели:", "date": "2019.12.01", "title": "ФУТБОЛНА БОМБА В ПИК - Георги Атанасов с тежки думи за Лечков и БФС: Много ми е странно..."}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%B4%D0%B2%D0%B0%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%BF%D1%8A%D1%82%D1%83%D0%B2%D0%B0%D1%82-%D0%BA%D0%B0%D1%82%D0%BE-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B8-%D0%BA%D1%8A%D0%BC-%D1%80%D0%B8%D0%BC---%D1%81%D0%BF%D1%8A%D1%82%D0%BD%D0%B8%D1%86%D0%B8-news888211.html", "text": "Двама български президенти пътуват като непознати към Рим. А хората около тях са втрещени. Една снимка обиколи за минути Фейсбук. На нея ясно се вижда как Росен Плавнелиев и Петър Стоянов пътуват в автобус на летището към самолета за Рим. И са обърнали с гръб един към друг, като двама абсолютно непознати мъже. \"Хммм, когато тръгваш за Рим, а двама президенти са ти гардове в автобуса и се правят , че не се познават...\", е написал под снимката Георги Георгиев, който първи я е постнал на профила си във Фейсбук. Снимката предизвика много негативни коментари. Хората не проумяват как това евъзможно. Мнозина наричат поведението на двамата бивши държавни глави лицемерно. Мнозина си позволят и обидни коментари по адрес на политиците. Сподели:", "date": "2019.12.01", "title": "ПЪРВО В ПИК! Вижте как двама български президенти пътуват като непознати към Рим - спътниците им са в шок (СНИМКИ)"}
{"url": "https://pik.bg/%D1%81%D0%BF%D0%BE%D1%80%D1%82%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BA%D1%80%D0%B0%D1%81%D0%B5%D0%BD-%D0%BA%D1%80%D0%B0%D0%BB%D0%B5%D0%B2-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0-%D0%BD%D0%B0-%D0%B3%D0%B0%D0%BB%D0%B0-%D0%B2%D0%B5%D1%87%D0%B5%D1%80-%D0%BF%D0%BE-%D0%BA%D0%B8%D0%BA%D0%B1%D0%BE%D0%BA%D1%81-%D0%B2-%D0%B4%D1%83%D0%BF%D0%BD%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B8-news888215.html", "text": "Министърът на младежта и спорта Красен Кралев бе сред гостите на най-голямата гала вечер по кикбокс Pro Fight 17 в Дупница, съобщиха за ПИК от спортното министерство. Деветте битки на ринга в спортната зала в града предизвикаха сериозен интерес. Близо 1 500 зрители наблюдаваха интригуващите двубои. Галата се провежда за трета поредна година. Министър Кралев връчи купата на победителя в сблъсъка в категория до 71 кг, стил К1 между Али Юзеир и Александър Чакъров. Чакъров, който се състезава за варненския клуб  “Боил”, постигна шестата си победа на професионалния ринг, след като се наложи над опонента си с 3:0 съдийски гласа. Любителите на бойните спортове имаха възможност да се насладят на оспорвани битки с кикбоксьори от България, Гърция, Сърбия и Северна Македония. В централния сблъсък за вечерта Доброслав Радев направи успешна защита на Балканската си титла след категоричен успех над сърбина Сладжан Драгишич с 3:0 съдийски гласа. Красен Кралев посети Дупница след покана от 8-годишния Божидар Джермански. Божидар, който страда от аутизъм, вече две години тренира кикбокс, а наскоро посети министър Кралев в ММС и се запозна с част от работния му ден в министерството. Сред гостите на Pro Fight 17 беше и кметът на Дупница инж. Методи Чимев. Сподели:", "date": "2019.12.01", "title": "Спортният министър Красен Кралев присъства на гала вечер по кикбокс в Дупница (СНИМКИ)"}
{"url": "https://pik.bg/%D0%BA%D1%80%D0%B8%D1%82%D0%B8%D1%86%D0%B8-%D0%BD%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-%D0%B2%D0%BE%D1%82%D0%B0-%D0%B7%D0%B0-%D0%BB%D0%B8%D0%B4%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%BE%D1%86%D0%B8%D0%B0%D0%BB%D0%B4%D0%B5%D0%BC%D0%BE%D0%BA%D1%80%D0%B0%D1%82%D0%B8-news888121.html", "text": "Валтер-Борянс е бивш финансов министър на провинция Северен Рейн-Вестфалия от 2010 до 2017 година, а Ескен е депутат от Бундестага. И двамата са открити противници на управляващата коалиция между ГСДП и консервативния блок на канцлера Ангела Меркел. Те заявяват, че искат предоговаряне на коалиционното споразумение, за да се отдели по-голямо внимание на социалната справедливост и инвестициите. Очаква се годишният конгрес на ГСДП, който ще се проведе идния петък в Берлин, да одобри новия лидерски екип. Ляво ориентираните Валтер-Борянс и Ескен получиха гласовете на 53 процента от партийните членове. Съперниците им, финансовият министър Олаф Шолц и съпартийката му Клара Гайвиц, получиха около 45 процента от гласовете. Социалдемократите са без избран лидер от оставката на Андреа Налес преди близо шест месеца. Партията реши да постави въпроса на гласуване сред 426 000-те си членове. Новите председатели на ГСДП не са широко известни имена. Партията излъчи трима сред осмината канцлери на Германия след Втората световна война, но е младши коалиционен партньор в три от четирите правителства на Ангела Меркел от 2005 година. Миналата година социалдемократите се присъединиха неохотно към коалицията, управляваща в момента, след като Меркел не успя да сформира алтернативно обединение от партии. Ангела Меркел заяви, че това ще бъде последният ѝ мандат. Следващите парламентарни избори в Германия трябва да се проведат през есента на 2021 година, но мнозина се съмняват, че коалицията ще се запази дотогава. Норберт Валтер-Борянс и Саския Ескен спечелиха вота за лидерството на Германската социалдемократическа партия (ГСДП) днес, което застрашава бъдещето на коалицията на канцлера Ангела Меркел, предаде БТА. Сподели:", "date": "2019.12.01", "title": "Критици на Меркел спечелиха вота за лидерството на германските социалдемократи"}
{"url": "https://pik.bg/%D0%B8%D0%B7%D0%B2%D0%B5%D1%81%D1%82%D0%BD%D0%B8%D1%8F%D1%82-%D0%BA%D0%B0%D1%80%D0%B4%D0%B8%D0%BE%D0%BB%D0%BE%D0%B3-%D0%BF%D1%80%D0%BE%D1%84-%D0%B8%D0%B2%D0%BE-%D0%BF%D0%B5%D1%82%D1%80%D0%BE%D0%B2-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BF%D0%BE-%D0%BF%D0%BE%D0%B2%D0%BE%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-3-%D0%B3%D0%BE%D0%B4%D0%B8%D1%88%D0%BD%D0%BE-news888214.html", "text": "\"И ние сме пациенти. За нас лекарите трагедията е многократна. Ние се срещаме със смъртта. След такъв случай по няколко дни съм болен, но трябва да продължим напред в интерес на пациентите”. Това обяви в ефира на Би Ти Ви кардиологът проф. Иво Петров по повод смъртта на 3-годишното дете в София и разделението между лекари и пациенти, което предизвика този случай. „Нещата трябва така да бъдат структурирани, че да се избягват такива драматични разделения и до голяма степен не съм съгласен, че за всеки такъв случай трябва обществените медии да бъдат до такава степен въвличани и институциите на правителствено ниво да взимат решения за индивидуални казуси”, коментира още проф. Петров. По думите му България има нужда от акредитиране и стандартизиране на медицински дейности в Българските болници. Относно доклада на Европейската комисия, който определя здравеопазването  у нас като скъпо, със сгрешена структура и спорна ефективност, кардиологът каза, че той не  го изненадва и потвърждава, това което си знаем. Сподели:", "date": "2019.12.01", "title": "Известният кардиолог проф. Иво Петров с разтърсващо признание по повод смъртта на 3-годишното дете"}
{"url": "https://pik.bg/%D1%87%D0%B5%D1%82%D0%B2%D1%8A%D1%80%D1%82%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0-%D1%81%D0%B1%D0%B8%D0%B2%D0%B0%D0%BD%D0%B5%D1%82%D0%BE-%D1%81%D0%BB%D0%B5%D0%B4-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%8F-%D0%BC%D0%B0%D1%87-%D0%BB%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D1%81%D0%BE%D1%84%D0%B8%D1%8F-%E2%80%93-%D1%85%D0%B5%D0%B1%D1%8A%D1%80-news888224.html", "text": "Задържан е още един мъж във връзка със сбиването след футболната среща между Локомотив  (София) и  Хебър (Пазарджик), съобщиха от пресцентъра на МВР. Вчера, след футболна среща от Втора професионална лига, играла се между отборите на Локомотив (София) и Хебър (Пазарджик) в столицата, възникнаха груби нарушения на обществения ред. В самия край на мача, когато отборът на гостите изравни резултата и докато официалните лица изразяваха своята радост в ложата, към тях се насочиха привърженици на домакините. Кратките словесни пререкания прераснали във физическа саморазправа, която от ложата се прехвърлила и извън стадиона. В сбиването се включили и други фенове на отбора домакин. След подаден заявителски материал, във Второ РУ са предприети процесуално-следствени действия и по случая е образувано досъдебно производство. Първоначално бяха задържани трима мъже, един от тях е член на УС на Локомотив (София). В последствие е задържан още един запалянко. Продължават оперативно-издирвателните действия за установяване и на останалите участници в инцидента. Сподели:", "date": "2019.12.01", "title": "Четвърти задържан за сбиването след футболния мач Локомотив (София) – Хебър"}
{"url": "https://pik.bg/%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D0%B5%D0%BD%D0%B0%D1%82%D0%BE%D1%80%D0%B8-%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-%D1%80%D1%83%D1%81%D0%B8%D1%8F-%D1%81-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%B2-%D1%81%D1%82%D1%80%D0%B0%D0%BD%D0%B8-%D0%BE%D1%82-%D0%BD%D0%B0%D1%82%D0%BE-%D1%81%D0%BF%D0%B8%D1%81%D1%8A%D0%BA-news888084.html", "text": "В социалната мрежа се появи списък с представители на така наречения руски „елит“ - членове на правителството, членове на Съвета на федерацията, депутати от Държавната дума, които се оказаха с паспорти на чужди държави в джобовете си, пише rusmonitor.com. Не е необходимо да се казва, че няма нито един гражданин на „братска\" Венецуела или Виетнам и Куба сред тях. Но почти всички са станали граждани и имат „вражески“ паспорти на страни от НАТО. И докато над 53% от младите руснаци желаят да напуснат страната заради лошите условия на живот, управниците им се оказва, че вече са се уредили с паспорти в заклеймяваните като вражески от Кремъл страни. Също така трябва да е ясно, че този списък далеч не е пълен, твърди изданието, което публикува имената на отличниците: Правителство Вицепремер Дмитрий Козак – право на постоянно пребиваване  в Швейцария Вицепремер Ольга Голодец – право на постоянно пребиваване в Италия Министърът на промишленността и търговията Денис Мантуров – право на постоянно пребиваване в Испания Министърът на труда и социалната защита Максим Топилин – право на постоянно пребиваване в България Зам.- министрът на промишлеността и търговията Георгий Каламанов – право на постоянно пребиваване във Великобритания Зам.-министърът на икономическото развитие Азер Талъйбов – право на постоянно пребиваване във Франция Зам.-министърът на финансите Алексей Лавров – право на постоянно пребиваване в Италия Зам.-министърът на природните ресурси и екологията  Мурад Керимов – право на постоянно пребиваване във Франции и Кипър Зам.-министър на кулутурата Николай Овсиенко – право на постоянно пребиваване  в България Членове на Съвета на федерацията: Андрей Турчак – право на постоянно пребиваване във Франция Валерий Пономарьов – гражданин на Великобритания Борис Невзоров – гражданин на Кипър Андрей Клишас – право на постоянно пребиваване в Швейцария Арсен Каноков – право на постоянно пребиваване във Великобритания Елена Мизулина – право на постоянно пребиваване в Белгия Александр Бабаков – гражданин на Великобритания Сулейман Керимов – право на постоянно пребиваване във Франция Губернатор на Еврейската АО Александр Левинтал – гражданин на Израел и на Румъния Сергей Лисовский - гражданин на Франция Депутати от Държавната дума: Вицепрезидентът на Държавната дума Владимир Жириновский – гражданин на Испания Игор Лебедев (син на Жириновски) – Зелена карта на САЩ, гражданин на Испания и право на постоянно пребиваване в Швейцария Михаил Берулава – право на постоянно пребиваване в Чехия Ирина Роднина Грин – Зелена карта (гражданство) САЩ Денис Кравченко – гражданин на Гърция Александър Жуков - право на постоянно пребиваване във Великобритания Андрей Голушко - право на постоянно пребиваване във Франция Григорий Аникеев – гражданин на Испания Александър Прокопьев - право на постоянно пребиваване в Кипър Айрат Хайруллин - право на постоянно пребиваване в Испания Леонид Симановский - гражданство Израел и Кипър Ризван Курбанов право на постоянно пребиваване в Турция Михаил Щапов право на постоянно пребиваване в Испания Александр Кравец право на постоянно пребиваване в Черна гора Григорий Балъхин право на постоянно пребиваване в Черна гора Елена Бондаренко право на постоянно пребиваване в Италия Вячеслав Фетисов – гражданин на САЩ Вячеслав Никонов – гражданин на САЩ Николай Валуев, депутат на Държавната дума - право на постоянно пребиваване в Испания Александр Ремезков – Зелена карта на САЩ Николай Борцов – гражданин на Великобритания Правителството в Москва Зам.-кметът на Москва Максим Ликсутов - гражданин на Естония и Кипър, право на постоянно пребиваване в Испания и във Франция Зам.-кметът на Москва Владимир Ефимов – гражданин на Испания Зам.-кметът на Москва Марат Хуснулин – гражданин на Великобритания Началникът на московския строителен отдел Андрей Бочкарев - Зелена карта на САЩ Началникът на отдела за капитални ремонти в Москва Алексей Елисеев – гражданин на Испания Префектът на Югозападен административен окръг на Москва Олег Волков – гражданин на Румъния Префектът на ЗАО в Москва Алексей Александров – гражданин на Малта Префектът на SEAD Москва Андрей Цибин – право на постоянно пребиваване в България Кремълски идеолози и пропагандисти: Зам.- генералният директор на телевизионния канал \"Россия\" Сергей Брилев – гражданин на Великобритания Константин Ернст - ръководител на Канал 1 – гражданин на Великобритания ТВ водещата Екатерина Андреева – гражданин на Италия ТВ водещият Владимир Соловьов – право за постоянно пребиваване в Италия Да не пропуснем и факта, че някои скъпи приятели и съратници на Путин, като прословутият Генадий (Гангрен) Тимченко, имат паспорти на няколко държави едновременно, отбелязва още изданието, цитирано от \"Фактор\". Сподели:", "date": "2019.12.01", "title": "Депутати, сенатори и министри на Русия с гражданство в страни от НАТО (СПИСЪК)"}
{"url": "https://pik.bg/%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B5-%D1%82%D1%80%D0%B5%D1%81%D0%B0%D1%82-%D1%81%D0%BB%D0%B5%D0%B4-%D0%B0%D0%BB%D0%B1%D0%B0%D0%BD%D0%B8%D1%8F-%D0%B4%D0%B2%D0%B0-%D1%82%D1%80%D1%83%D1%81%D0%B0-%D1%80%D0%B0%D0%B7%D0%BB%D1%8E%D0%BB%D1%8F%D1%85%D0%B0-%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-news888226.html", "text": "„Макфакс“. Две земетресения рано тази сутрин разлюляха Босна и Херцеговина. Епицентърът им е бил на същото място като на труса преди няколко дни, който изплаши жителите на тази страна, предава агенция Първият е бил в 4 часа сутринта местно време (5 българско) с магнитуд 4.1 по Рихтер на дълбочина от 2 километра. Епицентърът е бил на 5 км от Невесиня, 67 км от Дубровник и 71 км от Сараево. Другото земетресение с магнитуд 2.9 по Рихтер с епицентър на 18 километра от Невесина, на 56 километра от Сараево. И двата труса са усетени в Далмация. Земетресение удари Албания снощи с магнитуд 4,2 по Рихтер. Епицентърът на труса беше на 39 км северозападно от Тирана на дълбочина 10 км. Треморът бе усетен и в западната част на Македония. Сподели:", "date": "2019.12.01", "title": "БАЛКАНИТЕ СЕ ТРЕСАТ: След Албания, два труса разлюляха Босна и Херцеговина"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D0%BD%D0%B0%D0%BF%D1%83%D1%81%D0%BD%D0%B0-%D1%81%D1%8A%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%BE%D1%82%D0%BA%D1%80%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B0%D0%BD%D0%B0%D0%BF-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%B4%D0%B6%D0%B5%D0%BF-%D0%B5%D1%80-news888169.html", "text": "Гръцката делегация, начело със заместник-министъра на енергетиката и околната среда Димитрис Иконому напусна със скандал церемонията по откриването на Трансанатолийския газопровод (ТАНАП) в знак на протест срещу „провокационните заявления“ на президента на Турция Реджеп Ердгоан, предава гръцкият телевизионен канал Skai, цитиран от „Фокус”. На церемонията в Одрин турският лидер заяви, че Анкара няма да прекрати разузнаването и сондажите в шелфа на Кипър и изключителната икономическа зона (ИИЗ) на острова. По неговите думи, в Средиземно море се нарушават правата на турците киприоти върху енергоносителите в шелфа на острова, Анкара „действа в рамките на международното право и в момента никакви викове и вопли няма да принудят“ Турция да изтегли корабите си, които в момента разузнават за въглеводороди. Освен това Ердоган защити „много спорното“ споразумение за морските граници, подписано с международно признатото правителство на Либия миналата седмица. Държавният глава отхвърли реакциите на Гърция и Египет и посочи, че ситуацията „ще има различно измерение“, когато споразумението бъде одобрено в парламента в Анкара. Иконому съобщи, че е напуснал церемонията заедно с делегацията една минута след провокационните заявления. Той поясни пред Skai, че е смятал за възможни подобни заявления от Ердоган и е бил готов за тях. „Аз отидох като представител на гръцкото правителство по много конкретна тема: тръбопроводът ТАНАП ще бъде свързан с трансадиатрическия тръбопровод ТАП. Така имахме основание да присъстваме на откриването. От момента, в който г-н Ердоган започна да говори за проблеми, които не са свързани с отварянето на газопровода и по провокативен начин за Гърция установих, че е очевидно, че трябва да напусна“, каза Иконому. Според него турците попитали какъв е проблемът и той обяснил, че след изявленията на Ердоган не може да остане и затова си тръгва. По-късно гръцкото външно министерство осъди изявленията на Ердоган, като го нарече \"основния нарушител на международното право в региона\". В Атина Турция беше обвинена в подкопаване на стабилността и неспазване интересите на всички народи в региона, както и в демонстриране на пълно презрение към принципите на добросъседството. „За съжаление турският президент реши да превърне проекта за мирно сътрудничество в демонстрация на военна реторика и презрение към международната легитимност“, заяви външното министерство, като отбеляза, че напускането на Иконому от събитието е естествено следствие. В Атина изразиха надежда, че турското ръководство ще разбере, че спазването на международното право е негово задължение. Южният газов коридор с дължина 3 500 километра ще позволи доставката на газ в Европа от шелфа на Каспийско море. Компонентите на коридора са газопроводът Южен Кавказ, ТАНАП и ТАП. Проектът ТАНАП предвижда транспортирането на газ от азербайджанското находище Шах Дениз през Грузия до Турция и след изграждането на ТАП през 2020 г. до страните от Южна Европа. Първоначалният капацитет на газопровода ТАНАП е 16 милиарда кубически метра газ годишно. Около шест милиарда кубически метра ще бъдат доставени в Турция, останалите - в Европа, където ще бъде доставен газ след завършването на строителството на ТАП около началото на 2020 г. Акционерите на ТАНАП са: „Южен газов коридор“ - 51%, SOCAR Turkey Enerji - 7%, Botas - 30%, BP - 12%. Кипър де факто е разделен между гръцката и турската общности от 1974 г. През 1983 г. в севермата част на острова е провъзгласена т.нар. Турска република Северен Кипър, непризната от международната общност. Преговорите между гръцката и турската общност за обединението на Кипър се водят чрез посредничество на ООН. След провала на следващия кръг през 2017 г. страните се консултират за възобновяването им. Сподели:", "date": "2019.12.01", "title": "Напрежение: Делегацията на Гърция напусна със скандал откриването на ТАНАП заради Реджеп Ердоган"}
{"url": "https://pik.bg/%D1%83%D1%87%D0%B5%D0%BD%D0%B8-%D1%81-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BE%D1%82%D0%BA%D1%80%D0%B8%D1%82%D0%B8%D0%B5-%D0%B4%D0%B2%D0%BE%D0%B9%D0%BD%D0%BE-%D1%84%D0%B5%D1%80%D0%BC%D0%B5%D0%BD%D1%82%D0%B8%D1%80%D0%B0%D0%BB%D0%B0%D1%82%D0%B0-%D0%B1%D0%B8%D1%80%D0%B0-%D0%BF%D1%80%D0%B5%D0%B4%D0%BF%D0%B0%D0%B7%D0%B2%D0%B0-%D0%BE%D1%82-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5-news888023.html", "text": "Учените са работили с белгийски бири като \"Хогардън\" и \"Вестмале трипъл\", които са двойно ферментирали - веднъж в пивоварната и втори път в бутилката. Втората ферментация увеличава алкохолното съдържание и променя вкуса, той става по-силен и сух. При нея обаче дрождите са различни от тези за традиционната бира. \"Получавате по-силна бира, която е много, много полезна\" - каза проф. Ерик Класен, специалист по чревни бактерии от университета на Амстердам. \"Не даваме оправдание на хората да пият повече бира. В големи концентрации алкохолът е вреден, но ако пиете по една такава бира дневно, ще бъде добре за вас\". Учени от университета на Небраска установиха, че някои бутилки бира съдържат до 50 милиона пробиотични или \"добри \" бактерии. Попаднат ли в храносмилателната система, те убиват съперниците си - \"лошите\" бактерии, които предизвикват всякакви болести. Учени установиха, че двойно ферментиралата бира съдържа много пробиотични микроби, които носят различни ползи - като се започне от поддържане на теглото и се стигне до укрепване на съня, съобщава БТА. Сподели:", "date": "2019.12.01", "title": "Учени с невероятно откритие: Двойно ферментиралата бира предпазва от затлъстяване"}
{"url": "https://pik.bg/%D1%81%D0%BB%D0%B5%D0%B4-8-%D0%B3%D0%BE%D0%B4%D0%B8%D1%88%D0%BD%D0%B0-%D0%B1%D0%B8%D1%82%D0%BA%D0%B0-%D0%B8-20-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%B4%D0%B2%D0%BE%D1%80%D0%B5%D1%86%D1%8A%D1%82-%D0%BD%D0%B0-%D0%B3%D0%B0%D0%BB%D0%B5%D0%BD%D0%B0-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8---%D1%87%D0%B0%D0%BB%D0%B3%D0%B0-%D0%B4%D0%B8%D0%B2%D0%B0%D1%82%D0%B0-%D1%81%D0%B5-%D0%BD%D0%B0%D0%BD%D0%B0%D1%81-news887266.html", "text": "След 8-годишно чакане чалга дивата Галена и семейството й ще се нанесат в най-голямата къща в Централна Северна България. Палатът, който построи мъжът на пайнерката Галин Анастасов, се намира в квартал \"Картала\" над Велико Търново. Дворецът на Галена и Галин е по проект на арх. Пламен Иванова и е на 2 етажа, построен е върху близо 2 декара, а целият имот се разпростира до 5 и половина декара. Зад къщата има барбекю, а пред нея - басейн с джакузи и зона за деца. През централния вход се влиза в огромно предверие, откъдето се извиват дъгообразно две стълбица, които напомнят интериора на двореца на Чаушеску в Букурещ. В къщата има 11 спални и до този момент е струвала на Анастасов над 3 милиона лева. В последните години постройката бе обект на множество коментари и спекулации, а откакто се строи е проверявана над 20 пъти. Екооорганизации и съседи скочиха срещу чалга дивата и един от най-известните бизнесмени във Велико Търново, тъй като дворецът им навлиза в защитени територии от \"Натура 2000\", където е строго забранено дза се строи. А до самия имот минава екопътека към Преображенския манастир. \"Планираме да заживеем тук от идната пролет. Минахме през доста перипетии, докато направим къщата, но в крайна сметка успяхме. Оказа се, че да си направиш подобна къща, не е никак лесно и трябва да преминеш през множество институции, битка с еколози и т.н., но най-накрая правдата възтържествува\", заяви пред \"Борба\" Анастасов. След люта битка в съда и строително ембарго заради обществения натиск, собствениците на имоти вече нямат проблем да завършват проектите си. От общината в града в момента са задвижили процедура за изграждане на подземно трасе за ел. мрежа с голям трафопост, от който Енергото ще осигури ток на всички къщи в райнона. \"Бях готов да карам на генератори или на фотоволтаици, но излиза доста скъпо. Заради процедурите и споровете около застрояването нямаше как да имаме ток, но вече няма пречка\", разясни още от обстоятелствата покрай строителството на къщата си бизнесменът. От регионалната екоинспекция са дали положително становище за това, че подземното елтрасе по никакъв начин не засяга екологични зони или техните обитатели. В ход са и множество проекти за изграждане на къщи в района на боровата гора, която се намира в съседство. Цялата територията по билото над квартала пък е обект на инвеститорски интерес и може да се застроява при новите обстоятелства. Съгласно Общия устройствен план на община Велико Търново това е един от районите, в които може градът да се разраства. Сподели:", "date": "2019.12.01", "title": "СЛЕД 8-ГОДИШНА БИТКА И 20 ПРОВЕРКИ: Дворецът на Галена отваря врати - чалга дивата се нанася напролет в къща с 11 спални, копие на замъка на Чаушеску"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8%D1%82%D0%B5-%D0%BE%D1%81%D1%82%D0%B0%D0%BD%D0%B0%D0%BB%D0%B8-%D0%B1%D0%B5%D0%B7-%D0%B4%D0%BE%D0%BC-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%B1%D0%B5%D0%B4%D1%81%D1%82%D0%B2%D0%B0%D1%82-%D0%B1%D0%B5%D0%B7-%D1%85%D1%80%D0%B0%D0%BD%D0%B0-%D0%B8-%D0%B4%D1%80%D0%B5%D1%85%D0%B8-news888031.html", "text": "Хилядите останали без дом след опустошителното земетресение от 6,4, което удари адриатическото крайбрежие на Албания, имат нужда от храна, одеяла и дрехи, съобщават от Ройтерс, цитирани от БГНЕС. На помощ на пострадалите се притекоха хуманитарни организации от редица европейски страни, включително България, тъй като времето в страната се разваля. Студът и честият дъжд създават допълнително притеснение за хората, чийто домове бяха сринати до основи в Дуръс. Операциите по издирването на оцелели в града бяха прекратени, тъй като според спасителните екипи, подпомагани от специално обучени кучета, под руините няма повече затрупани хора. Жертвите на бедствието са 49 души. Над 2000 души са ранените. През последните дни районът на Дуръс е бил разтърсен от най-малко 600 вторични труса, най-силният от които с магнитуд от 5 по Рихтер. Сподели:", "date": "2019.12.01", "title": "Хилядите, останали без дом в Албания, бедстват без храна и дрехи"}
{"url": "https://pik.bg/%D0%B3%D0%BE%D0%B4%D0%B8%D1%88%D0%BD%D0%BE-%D1%82%D1%80%D0%B5%D1%81%D0%B2%D0%B0%D1%82-%D0%BD%D0%B8-11-000-%D0%B8%D0%BD%D1%81%D1%83%D0%BB%D1%82%D0%B0-%D0%B8-10-000-%D0%B8%D0%BD%D1%84%D0%B0%D1%80%D0%BA%D1%82%D0%B0-news888039.html", "text": "\"В последните няколко години имаме категорични данни по съдови територии каква е заболеваемостта и смъртността. Данните са приблизително 11 хиляди мозъчни инсулта и 10 хиляди инфаркта на година.\" Това съобщи професор Иво Петров, председател на Българското дружество по едноваскуларна терапия, при откриването на Международния конгрес по ендоваскуларна терапия BEC & ISEVS Endovascular Academy 2019 с домакин Българското дружество по едноваскуларна терапия. Форумът се до 1 декември в София Тех Парк в столицата. \"Инсултите са малко повече, това е някаква българска специфична особеност. В Европа е точно обратното. Обикновено инфарктите са малко повече от инсултите, но може би е въпрос на начин на живот, липса на профилактика\", отбеляза Петров. По думите му, откакто България се включи в европейската инициатива \"Stand for life\" (\"Стент за живот\"), за последните 5 години вътреболничната смъртност от остър миокарден инфаркт е намаляла три пъти. \"Сърдечно-съдовите заболявания не само в България, но и в много страни в Европа и в Америка са убиец номер едно. За съжаление, България е един от лидерите като процент на сърдечно-съдовата смъртност спрямо общата. Профилактиката, ранното диагностициране и лечението на сърдечно-съдовите заболявания трябва да бъде мисия не само на лекарите и на лекарското съсловие, но и също така и на институциите и на държавата. И се надявам, че това се случва\", каза още Иво Петров. Сподели:", "date": "2019.12.01", "title": "ГОДИШНО: Тресват ни 11 000 инсулта и 10 000 инфаркта"}
{"url": "https://pik.bg/%D1%88%D0%B0%D1%80%D0%BB-%D0%BC%D0%B8%D1%88%D0%B5%D0%BB-%D0%B4%D0%BE-%D0%BC%D0%B0%D0%B9-%D1%89%D0%B5-%D1%81%D0%B5-%D0%B7%D0%BD%D0%B0%D0%B5-%D0%B4%D0%B0%D0%BB%D0%B8-%D1%89%D0%B5-%D0%B7%D0%B0%D0%BF%D0%BE%D1%87%D0%BD%D0%B5%D0%BC-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B8-%D0%B0%D0%BB%D0%B1%D0%B0%D0%BD%D0%B8%D1%8F-news888019.html", "text": "“МКД“, цитирано от \"Фокус\". Новоизбраният председател на Европейския съвет Шарл Мишел заяви в интервю за големи европейски вестници, че Франция не е единствената страна, която е заинтересована от реформи в процеса на разширяване на ЕС. Той подчерта, че до май, когато ще се проведе срещата на върха ЕС-Западни Балкани, трябва да е ясно как ще изглежда реформата и дали е налице формално съгласие ЕС да започне преговори със Северна Македония и Албания, цитира думите му македонското електронно издание „Подкрепям ли френските идеи за реформа на разширяването? Това е много повече от френските идеи, защото на срещата на върха усетих интереса на много държави. Аз самият се молех да избегнем гласуването, да си дадем допълнително време за подготовка на нашите решения. И през следващите седмици ще имаме стратегически дебат. През май ни очаква среща на върха за Балканите и се надявам дотогава да успеем да изясним ситуацията “, каза Мишел пред няколко големи европейски вестника. Председателят на Европейския съвет повтори, че ЕС знае, че стабилността на Балканския полуостров е ключова за самия Съюз и е наясно с влиянието на други участници в региона. \"Но не ставаше дума само за започване на преговори с две държави или не, но и за обсъждане на реформата на самия процес на разширяване, например чрез въвеждане на обратимост на някои стъпки за разширяване в случай на изоставане на реформата\", каза Мишел. До срещата на върха с балканските страни през май бившият белгийски премиер вярва, че както въпросът за реформата, така и решението за започване на преговори с Македония и Албания ще бъдат изяснени. „Дали реформата на процеса на разширяване ще бъде официално изискване за споразумение за започване на преговори с Албания и Северна Македония? Ако сега направя изявления по тази тема, това само ще усложни процеса на вземане на решения “, каза Мишел. Председателят на Европейския съвет каза също, че ЕС трябва стратегически да реши каква политика ще провежда спрямо съседите си от ЕС, а в отношенията си с Русия трябва да продължи политиката на два пътя - санкции и диалог. „Трябва да останем недвусмислени относно неприемливото поведение на Русия - от потъпкване на териториалната цялост на Украйна, чрез дезинформация, до кибератаки. Имаме проблем с Русия, когато става дума за спазването на границите, но и с ролята й на юг от Европа - в Сирия, Либия, нарастващото й присъствие в африканските страни “, каза Мишел. Председателят на Европейския съвет обаче предупреди, че би било грешка да се промени стратегията спрямо Русия, без да се вземат предвид различната чувствителност на всички членове на ЕС, включително тези, които са особено чувствителни предвид историята на отношенията им с Русия. \"Единството на ЕС е от решаващо значение в отношенията с Русия\", каза Мишел. Мишел, който тази седмица пое поста от бившия полски премиер Доналд Туск, призова за единство на ЕС в деликатния въпрос за миграцията. „Превръщането на някои държави в убежища за мигранти не е подходящият начин за постигане на споразумение по толкова деликатен предмет като миграцията. Така че целта ми е единство. Защитата на външните граници е истински приоритет, но нашите решения на принципа на солидарност не трябва да оставят място за различни тълкувания от различни членове на Съюза. Популистите злоупотребяват с темата за миграцията и затова сме длъжни да казваме на хората истината “, каза президентът на ЕК. Мишел заяви, че ЕС трябва да настоява за европейски и хуманитарни ценности. „Но в същото време, в съответствие с европейското законодателство, трябва да изясним нещата - приемаме хора, които отговарят на критериите, за да останат в Европа, но в същото време повишаваме ефективността на връщането на онези, които не отговарят на критериите за международна защита \", каза новият председател на Европейския съвет в интервю. Сподели:", "date": "2019.12.01", "title": "Шарл Мишел: До май ще се знае дали ще започнем преговори със Северна Македония и Албания"}
{"url": "https://pik.bg/%D1%83%D0%B4%D0%B0%D1%80-%D0%BD%D0%B0%D0%B4-900-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D1%85%D0%B5%D1%80%D0%BE%D0%B8%D0%BD-%D0%B7%D0%B0%D0%BB%D0%BE%D0%B2%D0%B5%D0%BD-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-news888030.html", "text": "Рекордно количество хероин, над 900 килограма, бе заловено в Азербайджан, предаде БТА, като се позова на властите. Пратката е била открита в камион, пътуващ от Иран за Украйна. Общо 933-те килограма хероин били разпределени в 1884 пакета. Властите в Азербайджан - бивша съветска република, която граничи с Иран - не посочиха на каква пазарна стойност е наркотикът. По-рано тази седмица в страната вече бяха заловени над 304 килограма хероин - отново в камион, пътуващ от Иран за Украйна. През Иран минава един от главните маршрути за доставка на хероин към Европа от Афганистан - най-големия производител в света, отбелязва Франс прес. Сподели:", "date": "2019.12.01", "title": "УДАР: Над 900 килограма хероин заловен в Азербайджан"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D0%B0%D0%BA%D1%82%D0%B8%D0%B2%D0%B8%D1%81%D1%82%D0%B8-%D0%BE%D0%BA%D1%83%D0%BF%D0%B8%D1%80%D0%B0%D1%85%D0%B0-%D0%B2%D1%8A%D0%B3%D0%BB%D0%B8%D1%89%D0%BD%D0%B8-%D0%BC%D0%B8%D0%BD%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news888038.html", "text": "AFP, цитирана от \"Фокус\". Хиляди активисти в събота окупираха няколко открити въглищни мини в Източна Германия, опитвайки се да окажат натиск върху правителството да прекрати използването на изкопаеми горива ‚ тема предизвикваща сериозно разделение сред обществото в т. нар. „ръждив пояс“ на страната, предава Носещи маски и облечени в бяло, стотици простиращи нахлуха в мина \"Йеншвалде Ост\", докато други 450 седнаха на железопътна линия, свързана с нея. Подобно действие засегна и рудника „Велзов Зюд“, също в басейна на Лаузиц. Междувременно компанията MIBRAG, която оперира друга мина южно от Лайпциг заяви, че около 1200 протестиращи са блокирали въглищен ескаватор, принуждавайки го да спре операциите. \"Нямаме нищо против мирните протести и упражняването на демократични права, но отхвърляме всички форми на нарушаване на законите и насилието\", заяви в изявление директорът на MIBRAG Армин Айхолц. Както MIBRAG, така и контролираната от Чехия LEAG, която управлява двете мини на Лаузиц, заявиха, че ще заведат съдебни искове срещу протестиращите. Полицията успя да разчисти мините от протестиращи едва след няколко часа. Сподели:", "date": "2019.12.01", "title": "Хиляди активисти окупираха въглищни мини в Германия"}
{"url": "https://pik.bg/%D1%81%D0%BD%D1%8F%D0%B3-%D0%BF%D0%BE%D0%BA%D1%80%D0%B8-%D0%B3%D1%80%D0%B0%D0%BD%D0%B4-%D0%BA%D0%B0%D0%BD%D1%8C%D0%BE%D0%BD-%D0%B8-%D0%BE%D1%81%D1%82%D0%B0%D0%B2%D0%B8-%D0%B3%D1%80%D0%B0%D0%B4-%D0%B2-%D0%B0%D1%80%D0%B8%D0%B7%D0%BE%D0%BD%D0%B0-%D0%B1%D0%B5%D0%B7-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE-news888035.html", "text": "Reuters, цитиран от \"Фокус\". Около 1000 души са изолирани без отопление и електричество в малък град в Аризона близо до Гранд каньон от петък по време на голяма зимна буря, която заплаши да прекъсне пътуванията за милиони, като се движи на изток един ден след празника на Деня на благодарността, предава Общинският съвет на Тусаян, южно от Националния парк Гранд Каньон, обяви извънредно положение рано в петък сутринта, заради прекъсване на тока и близо 60 см сняг, което направи пътищата непроходими. „Ние работим за организиране на авариен подслон в Националния парк, в автобуси и на други места“, казва кметът Крейг Сандерсън в писмено изявление. Сподели:", "date": "2019.12.01", "title": "Сняг покри Гранд Каньон и остави град в Аризона без електричество"}
{"url": "https://pik.bg/%D1%81%D0%B7%D0%BE-%D1%81%D1%8A%D1%81-%D1%81%D1%82%D1%80%D1%8F%D1%81%D0%BA%D0%B0%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%B2%D1%80%D0%B5%D0%B4%D0%B0%D1%82%D0%B0-%D0%BE%D1%82-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5-news888068.html", "text": "Антибиотиците - все по-малко полезни и все по-вредни. Предупреждението идва от Световната здравна организация. Прекомерната, а понякога дори ненужна употреба на антибиотици е довела до развитието на така наречените „супербактерии”. Бактерии, които не могат да бъдат убити, защото са се адаптирали към медикаментите. Според Националния център по заразни и паразитни болести в българските болници се използват двойно повече широкоспектърни антибиотици, отколкото в Европа, а такива могат да се купят лесно и без рецепта, съобщава Нова телевизия. Не прекомерната употреба у дома обаче, а тази в болниците е довела до развитието на супербактерии, които еволюират и се адаптират, предупреждават експертите. Ректорът на Медицинския университет в Пловдив - проф. Мариана Мурджева обяснява, че всеки ден в микробиологичната им лаборатория откриват по няколко бактерии, които проявяват резистентност към почти всички групи антибиотици. Затова решението е не създаване на нови антибиотици, което би довело до развитието на още по-силни супербактерии, а правилна употреба на старите. „Лечението с антибиотици наистина е изкуство. То не е толкова елементарен процес, колкото някои си въобразяват, че е. При вирусни инфекции антибиотиците не помогат. Антибиотиците са такива средства, които се използват само за повлияване на бактерии. Съответно и инфекции, които са предизвикани от бактерии”, посочи проф. д-р Мариана Мурджева. „Принципът е, че всеки микроб трябва да се лекува с този антибиотик, който действа на него. В болниците се използват широкоспектърни, евтини антибиотици, които селектират много опасни щамове, резистентни към повечето антибиотици. Антибиотиците са спасили толкова човешки живота, колкото никои други лекарства. Неправилната и масовата употреба на антибиотиците доведе, през последните 30 години, до един вече застрашаващ здравето на човечеството проблем”, коментира директорът на Националния център по заразни и паразитни болести проф. д-р Тодор Кантарджиев. „Бедите, които  причиняват антибиотиците са намаляване на човешкия живот, много скъпо лечение, нетрудоспособност на болните хора. Всички тези загуби за човечеството са по-големи от тези, причинени от СПИН-а, грипа и туберкулозата”, допълни проф. д-р Кантарджиев. Въпреки че според Центъра по заразни и паразитни болести в българските болници се използват два пъти повече широкоспектърни антибиотици, отколкото в Европа, проблемът е световен. ООН вече призова всички страни да се обединят срещу антибиотичната резистентност, а Съвета на Европа поиска от държавите-членки да имат програми за правилна употреба на антибиотици - и в хуманната, и във ветеринарната медицина. Дистанционен курс за лекари и студенти по рационална употреба вече е достъпен и на страницата на българския Център по заразни и паразитни болести. Сподели:", "date": "2019.12.01", "title": "СЗО със стряскаща  новина за вредата от антибиотиците"}
{"url": "https://pik.bg/%D0%B8%D1%80%D0%B0%D0%BA%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B4%D0%BD%D0%B5%D1%81-news888050.html", "text": "TACC, цитирана от \"Фокус\". Съветът на представителите на Ирак (парламентът) ще се събере днес на извънредно заседание относно оставката на премиера Адел Абдел Махди, съобщи телевизионният канал Al Hadath, цитиран от В събота държавният глава изпрати официално писмо за оставка до председателя на законодателната власт на страната. Според иракската информационна агенция INA това е станало след спешно заседание на кабинета. Премиерът е подчертал важността на \"мирното прехвърляне на властта\" и \"отговарянето на интересите на хората и исканията на демонстрантите\". Освен това правителството прие оставката на ръководителя на канцеларията на правителството Абу Джихад ал Хашими и генералния секретар на правителството Хамид ал Гази, подадена в петък. Според конституцията на страната мнозинството от депутатите трябва да одобри оставката на премиера. В случай на напускането му членовете на правителството ще продължат да изпълняват задълженията си в продължение на 30 дни до назначаването на нов ръководител на кабинета. Писмото за оставка бе подадено след двумесечни протести в Ирак, които бяха придружени от кървави сблъсъци и безредици. През това време повече от 400 души загинаха, жертви имаше както сред демонстрантите, така и сред служителите на силите за сигурност. Ранени са над 15 хиляди души. Особено ожесточени сблъсъци има в южната част на страната. Сподели:", "date": "2019.12.01", "title": "Иракският парламент ще гласува оставката на премиера днес"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B4%D0%B5%D0%B2%D0%B5%D1%82-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D1%82%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%8E%D0%B6%D0%BD%D0%B0-%D0%B4%D0%B0%D0%BA%D0%BE%D1%82%D0%B0-news888148.html", "text": "Девет души загинаха и трима бяха ранени при самолетна катастрофа в американския щат Южна Дакота, предаде БТА, цитирана от Нова телевизия. Самолетът „Пилатус PC-12” с 12 души на борда се е разбил вчера, малко след като е излетял от Чембърлейн. Самолетът е имал за дестинация щата Айдахо. Местни медии съобщиха, че по време на самолетната катастрофа в района на Чембърлейн и в централните и южните части на Южна Дакота е имало виелица. Националната служба за транспортна сигурност на Съединените щати разследва случая. Сподели:", "date": "2019.12.01", "title": "Трагедия: Девет загинали и трима ранени при самолетна катастрофа в Южна Дакота"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%BC%D0%B0%D0%BB%D1%82%D0%B0-%D0%BF%D0%BE%D0%B4%D0%B0%D0%B2%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-18-%D1%8F%D0%BD%D1%83%D0%B0%D1%80%D0%B8-news888067.html", "text": "Премиерът на Малта Джоузеф Мускат подава оставка на 18 януари. Информацията беше съобщена от източници от неговата Лейбъристка партия, предават от БГНЕС. В петък вечерта в Малта се проведе мащабен протест. Хиляди хора, развяващи малтийския флаг, излязоха по улиците на столицата Валета и призоваха за оставката на премиера Джоузеф Мускат. Мускат сподели пред свои съмишленици, че планира да се оттегли от поста заради политическия скандал, избухнал след убийството на журналистката Дафне Каруана Галиция, съобщават местни медии. Говорител на премиера обаче не потвърди, нито отрече тази информация. Неговата Лейбъристка партия обаче отмени насрочено за днес събитие, на което той трябваше да държи реч. Началникът на кабинета на премиера и двама министри от правителството му вече подадоха оставки през седмицата заради случая с убийството на журналистката, който заплашва да предизвика политическа криза в островната държава. Дафне Каруана Галиция беше разследващ журналист, който се занимаваше със случаи на корупция. Тя загина, след като колата й беше взривена на 16 октомври 2017 година. Сподели:", "date": "2019.12.01", "title": "Премиерът на Малта подава оставка на 18 януари"}
{"url": "https://pik.bg/%D0%BA%D0%B0%D0%BF%D1%80%D0%B8%D0%B7%D0%B8-%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D1%81%D0%BB%D1%8A%D0%BD%D1%86%D0%B5%D1%82%D0%BE-%D0%BF%D1%80%D0%BE%D0%B1%D0%B8%D0%B2%D0%B0-%D0%BE%D0%B1%D0%BB%D0%B0%D1%86%D0%B8%D1%82%D0%B5-%D0%B2%D1%8A%D0%BF%D1%80%D0%B5%D0%BA%D0%B8-%D0%B4%D1%8A%D0%B6%D0%B4%D0%B0-%D0%B8-%D1%81%D0%BD%D0%B5%D0%B3%D0%B0-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B8%D1%82%D0%B5-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80-news888103.html", "text": "Облачността от нощтта ще се разкъсва, в югозападната половина от страната до предимно ясно. Това прогнозира Боряна Маркова, дежурен синоптик в Националния институт по метеорология и хидрология (НИМХ), цитирана от \"Фокус\". Над останалите райони облачността ще се задържи значителна и ще има превалявания от дъжд, на места в Лудогорието - примесен със сняг. Ще духа умерен северозападен, в Източна България временно силен северен вятър. Минималните температури ще са между минус 3° и 2°. Днес облачността ще е променлива, намаляваща на много места до слънчево. Вятърът ще отслабне и постепенно ще се ориентира от югоизток. Максималните температури ще са между 4° и 9°. Атмосферното налягане бързо ще се повишава и ще е по-високо от средното за месеца. Над Черноморието облачността ще е променлива, намаляваща до предимно слънчево. Ще духа до умерен вятър от север-северозапад. Максимални температури на въздуха: 6°- 9°. Температурата на морската вода е около 15°. Вълнението на морето ще бъде 2-3 бала. Над планините ще е предимно слънчево. Преди обяд на отделни места в масивите от Източна България облачността ще е значителна и на отделни места ще превалява сняг. Ще духа умерен вятър от север-северозапад. Максималната температура на височина 1200 метра около 3°, на 2000 метра - около минус 4°. В понеделник сутрешните температури ще бъдат между минус 4° и 1°, но през деня вятърът от юг-югозапад ще се усили и дневните температурите слабо ще се повишат. Облачността от запад ще се увеличава и вплътнява, все още без валежи. Във вторник ще преобладава облачно време. От северозапад с умерен и временно силен вятър ще нахлува студен въздух. Ще има валежи от дъжд, но с понижението на температурите в Северна България и по високите полета дъждът ще преминава в сняг. През нощта срещу сряда на места и в Южна България дъждът ще се примесва със сняг, но от север валежите ще започнат да спират, а облачността - да се разкъсва. В сряда ще бъде студено, с минимални температури между минус 5° и 0° и максимални - от 1° до 6°. Облачността бързо ще намалее. Вятърът чувствително ще отслабне, в западната половина от страната временно и ще стихне, до вечерта ще се ориентира от юг-югозапад. Сподели:", "date": "2019.12.01", "title": "КАПРИЗИ НА ВРЕМЕТО: Слънцето пробива облаците въпреки дъжда и снега, максималните температури ще са между 4 и 9°"}
{"url": "https://pik.bg/%D0%BF%D1%80%D0%B5%D0%B1%D1%80%D0%BE%D0%B8%D1%85%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BD%D0%B5-%D1%81%D1%82%D0%B8%D0%B3%D0%B0%D1%82-17-%D1%8F%D1%81%D0%BB%D0%B8-news887999.html", "text": "На 435 600 българчета е отпусната месечна помощ за отглеждане, като 43 542 от тях са отишли при пловдивските семейства. „Отглеждането на дете е скъпо спрямо стандарта на живот в Пловдив - много пари отиват за памперси, адаптирано мляко, пюрета, дрехи, играчки. Месечната издръжка на едно дете е по-голяма от тази на възрастен човек и сумата, която се отпуска от държавата, е малка. Освен това майчинството през втората година е замразено от няколко години на 380 лв., които не стигат. Това кара майките да се върнат на работа още след първата година. Проблемът е, че има недостиг на ясли, в Пловдив те са 17 за 6 големи района. С детските градини положението е малко по-добро, но доста от тях са с остарели бази“, коментира Мартина Георгиева, цитирана от \"Марица\", която е майка на две деца. Месечната помощ за отглеждане се получава до завършване на средното образование, но не по-късно от 20-годишна възраст, и е в размер на 40 лв. за едно дете, 90 лв. за две, 135 лв. за три и 145 лв. за четири. За всяко следващо дете тя расте с по 20 лв. В случай на раждане на близнаци помощта за всяко близначе е 75 лв. През миналата година кръгът на получаващите детски надбавки се разшири. Тези, които получават между 400 и 500 лв. на човек, вземат 80% от пълния размер на помощта. Това означава, че тези, които са с едно дете, вземат по 32 лв., с две по 72 лв., а с три по 108 лева. Сподели:", "date": "2019.12.01", "title": "ПРЕБРОИХА: В Пловдив не стигат 17 ясли"}
{"url": "https://pik.bg/%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D0%B2-%D1%80%D0%B0%D0%B9%D0%BD%D0%B0-%D0%BD%D0%B0-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-%D0%B5-%D1%82%D1%80%D0%B0%D0%B9%D0%BD%D0%BE-%D0%BD%D0%B8%D1%81%D0%BA%D0%B0-news888056.html", "text": "Старозагорска област се нарежда на пето място по най-ниска безработица в страната. За миналия месец нивото на хората, останали без трудова заетост, е било 4,3 на сто. Броят на регистрираните безработни през октомври ина е  6363-ма души, като спрямо предходния месец се наблюдава увеличение от 217 души. В сравнение със същия месец на 2018-а година регистрираните безработни намаляват с 28 лица, обобщи Любен Георгиев - директор на Дирекция \"Бюро по труда\"-Стара Загора: \"716 безработни лица са постъпили на работа. Стара Загора продължава да дели петата позиция по средно равнище на безработица заедно с община Пловдив. Ниското равнище на безработица продължава да е в Стара Загора и Казанлък съответно с 2,3 и 3,5 процента, а най-висока е в общините Николаево - 38,5 и Братя Даскалови - 27,1 процента\", цитира го БНР. Тече програмата \"Ваучери за заети лица\". Издадени са 726 ваучера на стойност 458 300 лева. Приемат се и заявления по проект \"Родители в заетост\". Сподели:", "date": "2019.12.01", "title": "Безработицата в райна на Стара Загора е трайно ниска"}
{"url": "https://pik.bg/%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B1%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D1%81%D1%80%D0%B5%D1%89%D1%83-%D0%BA%D1%80%D0%B5%D0%BC%D0%B0%D1%82%D0%BE%D1%80%D0%B8%D1%83%D0%BC-%D0%BE%D0%B1%D0%B3%D0%B0%D0%B7%D0%B8-%D0%B3%D0%B8-news888061.html", "text": "Полицията за борба с безредиците в Китай използва сълзотворен газ и би китайци в южната част на страната, след като те излязоха по улиците, за да протестират срещу местен строителен проект, пише \"Гардиън\". Стотици жители на малък град в провинция Гуандун, който се намира на около 100 километра от Хонконг, протестираха срещу планове за строителство на голям крематориум на площ, на която се е предвиждало екологичен парк. Кадри, записани от жители, показват полицията да използва сълзотворен газ, да хвърля камъни и да бие протестиращите. Единият от участниците на демонстрацията коментира, че целият град протестира и че правителството потиска народа със сила. Протестиращият добави, че полицията е била възрастни хора и студенти. \"Сега полицията е като бесни кучета, бие когото й падне. Къде е законът? Къде е моралът\", попита недоволният жител. Според South China Morning Post полицията е нахлула в домовете на протестиращи. Около 50 души са задържани. Малки протести срещу проекти като крематориуми, химически заводи и пещи за горене на смет не са нещо необичайно в селските райони на Китай. Но тази демонстрация идва на фона на продължаващите вече шести месец протести в Хонконг. Сподели:", "date": "2019.12.01", "title": "Китайската полиция би протестиращи срещу крематориум, обгази ги"}
{"url": "https://pik.bg/%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B2-%D0%BB%D0%BE%D0%BD%D0%B4%D0%BE%D0%BD-news888109.html", "text": "Групировката „Ислямска държава“ пое отговорността за нападението в центъра на Лондон в петък, при което загинаха двама души, предава AFP. \"Лицето, което извърши атаката в Лондон, беше боец от \"Ислямска държава\" и го направи в отговор на призиви за атаки срещу гражданите на коалиционните държави\", заявиха от „Ислямска държава“, говорейки за многонационалната коалиция срещу групировката. Сподели:", "date": "2019.12.01", "title": "\"Ислямска държава\" пое отговорност за нападението в Лондон"}
{"url": "https://pik.bg/%D0%BD%D0%B0-90-%D0%B3%D0%BE%D0%B4%D0%B8%D0%BD%D0%B8-%D0%BE%D0%B1%D1%89%D0%B8%D0%BD%D0%B0-%D0%BB%D0%BE%D0%B2%D0%B5%D1%87-%D1%81%D0%B8-%D0%B8%D0%B7%D0%B1%D1%80%D0%B0-%D0%BB%D1%8E%D0%B1%D0%B8%D0%BC-%D1%83%D1%87%D0%B8%D1%82%D0%B5%D0%BB-news888132.html", "text": "Любим учител, личност с богата култура и колоритен характер, легенда, рицар на духовността и още много определения се чуха на тържеството, посветено на  90-годишнината на учителя Найден Ангелов от Езиковата гимназия в Ловеч. Събитието стана на неговия рожден ден – 30 ноември,  в Профилираната гимназия за чужди езици „Екзарх Йосиф Първи“. Залата бе пълна с негови ученици, дошли от цяла България и от чужбина. В любимата гимназия той  е преподавал 28 години,  или  над 20 000 учебни часа, съобщиха запознати. Резултатът – стотици, хиляди възпитаници, които пазят скъп спомен за учителя по литература. Сподели:", "date": "2019.12.01", "title": "НА 90 ГОДИНИ: Община Ловеч си избра любим учител"}
{"url": "https://pik.bg/%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BF%D0%BE%D0%B4%D0%B7%D0%B5%D0%BC%D0%BD%D0%B8-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80%D0%B8-%D0%B7%D0%B0-%D1%81%D0%BC%D0%B5%D1%82-%D0%BD%D0%B0-%D0%BA%D1%80%D0%B5%D0%BF%D0%BE%D1%81%D1%82%D1%82%D0%B0-%E2%80%9E%D1%86%D0%B0%D1%80%D0%B5%D0%B2%D0%B5%D1%86%E2%80%9C-news888133.html", "text": "Подземни контейнери за смет ще бъдат поставени в района на крепостта „Царевец“ във Велико Търново. Това съобщиха от пресцентъра на общината. Съдовете ще бъдат разположени по улица „Никола Пиколо“. Поставянето на подземни контейнери е по инициатива на кмета на Велико Търново Даниел Панов и започна приоритетно от старата градска част. Първите две двойки съдове за смет вече са монтирани в района на музей „Възраждане и Учредително събрание“ и до Паметника на обесените. Предстоят тестове преди пускането им в експлоатация. Поетапно ще бъдат обхванати и други райони на града. Освен по-добър облик на градската среда, чрез монтирането на съдовете за смет под земята се постига и екологичен ефект, тъй като херметичността на съоръженията и по-студената почва ограничават разпространението и на бактерии, и на неприятни миризми. Сподели:", "date": "2019.12.01", "title": "Монтират подземни контейнери за смет на крепостта „Царевец“"}
{"url": "https://pik.bg/%D0%BE%D0%B1%D0%B5%D0%B7%D0%B2%D1%80%D0%B5%D0%B4%D0%B8%D1%85%D0%B0-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-%D0%BA%D1%80%D0%B0%D0%B9-%D0%BB%D0%B5%D1%82%D0%B8%D1%89%D0%B5-%E2%80%9E%D1%88%D0%BE%D0%BD%D0%B5%D1%84%D0%B5%D0%BB%D0%B4%E2%80%9D-news888058.html", "text": "Обезвредиха неексплоадирала бомба от Втората световна война, която беше открита край берлинското летище „Шонефелд”, съобщават от ДПА, цитирани от БГНЕС. Не е имало усложнения при операцията, съобщиха от полицията. Обезвреждането на бомбата не е засегнало и работата на летището, заяви говорителят на аерогарата Даниел Толксдорф. Графикът на полетите беше нарушен за около час в петък на обяд, когато беше открит снарядът. Наложи шест полета да бъдат отклонени към другото берлинско летище „Тегел”. Неизбухналият снаряд беше открит при ремонтни дейности по полагането на асфалт на алея за таксита, която се простира паралелно на писта между двата терминала на аерогарата. Сподели:", "date": "2019.12.01", "title": "Обезвредиха бомба от Втората световна война край летище „Шонефелд”"}
{"url": "https://pik.bg/%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D1%88%D0%B0%D0%BD%D1%81-%D1%82%D1%83%D1%80%D1%86%D0%B8-%D0%BE%D0%BF%D0%BB%D0%BE%D0%B6%D0%B4%D0%B0%D1%82-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0---%D0%B3%D1%80%D0%B8%D0%BD%D0%B3%D0%BE-%D0%BE%D1%82%D1%87%D0%B0%D1%8F%D0%BD-%D1%87%D0%B5-%D0%B3%D0%BE%D1%81%D0%BF%D0%BE%D0%B4-%D0%BD%D0%B5-%D0%B3%D0%BE-%D0%B4%D0%B0%D1%80%D1%8F%D0%B2%D0%B0-%D1%81-%D0%BD%D0%B0%D1%81%D0%BB%D0%B5%D0%B4-news887286.html", "text": "Софи Маринова е готова да се подложи на ин витро процедури, само и само да зачене от Гринго Ромската перла и здравенякът от Айтос правят безуспешни опити да имат свой наследник. \"Опитваме постоянно Софка да зачене, но Господ не иска да ни дари с наследник\", коментира семейните проблеми Гринго пред ежедневник. Според специалисти Софи трябва да побърза с процедурата ин витро. Тя е на 43 години и трудно би заченала по естествен начин. Сбъдването на мечтата й допълнително се усложнява от това, че зад гърба си певицата има два аборта. Сега надеждите на Софка са свързани със специалисти от Турция. С Гринго вече са избрали и клиниката, в която тя да се подложи на процедурата. Припомняме, че тази година двойката вдигна сватба, а 3 месеца по-късно разтрогна брака си. След няколкоседмична раздяла обаче Маринова прости на Тодор Давидов всички прегрешения. Сподели:", "date": "2019.12.01", "title": "ПОСЛЕДЕН ШАНС: Турци оплождат Софи Маринова - Гринго отчаян, че Господ не го дарява с наследник..."}
{"url": "https://pik.bg/%D0%B2%D0%BE%D0%B4%D0%BE%D0%BB%D0%B0%D0%B7%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D1%81%D0%B5%D0%B4%D0%B5%D0%BC-%D1%82%D0%B5%D0%BB%D0%B0-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BE%D1%82-%D0%BC%D0%BE%D1%80%D0%B5%D1%82%D0%BE-%D0%BA%D1%80%D0%B0%D0%B9-%D0%BE%D1%81%D1%82%D1%80%D0%BE%D0%B2-%D0%BB%D0%B0%D0%BC%D0%BF%D0%B5%D0%B4%D1%83%D0%B7%D0%B0-news888134.html", "text": "Водолази от италианската брегова охрана извадиха седем тела от морето край остров Лампедуза, където лодка, претъпкана с мигранти, се обърна и потъна преди седмица, предадоха от Асошиейтед прес, цитирани от БТА. Телата бяха извадени от 47 м дълбочина. Така намерените тела след корабокрушението станаха общо 12. На дъното са засечени още поне осем. Търсенето ще продължи утре, ако времето позволи. Бреговата охрана спаси 149 мигранти малко след като лодката се обърна при високи вълни на 23 ноември на около 2 км от брега. На следващия ден бяха открити пет тела. Оцелели твърдяха, че около 20 души от лодката са изчезнали. Сподели:", "date": "2019.12.01", "title": "Водолази извадиха седем тела на мигранти от морето край остров Лампедуза"}
{"url": "https://pik.bg/%D1%80%D1%83%D1%81%D0%B8%D1%8F-%D0%B8%D0%B7%D0%BF%D0%B8%D1%82%D0%B0-%D0%B2-%D0%B0%D1%80%D0%BA%D1%82%D0%B8%D0%BA%D0%B0-%D0%BD%D0%BE%D0%B2%D0%B0%D1%82%D0%B0-%D1%81%D0%B2%D1%80%D1%8A%D1%85%D0%B7%D0%B2%D1%83%D0%BA%D0%BE%D0%B2%D0%B0-%D1%80%D0%B0%D0%BA%D0%B5%D1%82%D0%B0-%E2%80%9E%D0%BA%D0%B8%D0%BD%D0%B6%D0%B0%D0%BB%E2%80%9D-news888020.html", "text": "В средата на този месец Русия е извършила първо пробно изстрелване на руската хиперзвукова ракета Х-47М2 \"Кинжал\" в Арктика, информира ТАСС, позовавайки се на двама източници от военнопромишления комплекс на Русия. Източниците поясниха, че изтребител МиГ-31К за първи път е изстрелял хиперзвукова ракета Х-47М2 \"Кинжал\" на полигона \"Пемба\", североизточно от Воркута. Изпитанието се проведе в средата на ноември. Пуксът на ракетата е изпълнен по наземни цели, намиращи се на полигон \"Пемба\", със самолет МиГ-31К, излетял от летище Оленегорск, каза един от източниците. Другият източник потвърди факта, че е проведено изпитание с \"Кинжал\", като отбеляза, че скоростта на ракетата е достигнала 10 Mach, което означава над 12 000 километра в час. Въздушно-космическите сили на Русия не са коментирали информацията. \"Кинжал\" е нов руски авиокомплекс, към който влиза самолет-носител МиГ-31К и свръхзвукова ракета. Според медии \"Кинжал\" се явява авиационен вариант на ракетите към оперативно-тактическия ракетен комплекс \"Искандер\". \"Кинжал\" беше споменат за първи път от президента на Русия Владимир Путин по време на посланието си пред Федералното събрание през март 2018 г. Тогава бяха показани видеоматериали с изпитание на ракетата. Сподели:", "date": "2019.12.01", "title": "Русия изпита в Арктика новата свръхзвукова ракета „Кинжал”"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-14-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%BC%D0%B5%D0%B6%D0%B4%D1%83-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%BD%D0%B0-%D0%BD%D0%B0%D1%80%D0%BA%D0%BE%D0%BA%D0%B0%D1%80%D1%82%D0%B5%D0%BB-%D0%B2-%D0%BC%D0%B5%D0%BA%D1%81%D0%B8%D0%BA%D0%BE-news888156.html", "text": "Най-малко 14 души бяха убити при престрелка между представители на силите на реда и предполагаеми членове на наркокартел в мексиканския град Виля Унион, щата Коауила, предадоха „Асошиайтед Прес” и БТА, цитирани от Нова телевизия. Губернаторът на Коауила Мигел Анхел Рикелме заяви пред местни медии, че четирима от загиналите са полицаи. Група въоръжени са атакували сгради на местната власт, което е накарало щатските и федералните сили да се намесят, разясни Рикелме. Предполага се, че останалите 10-има загинали са членове на Североизточния картел, който е щурмувал Виля Унион с конвой от камиони. Силите за сигурност ще останат за няколко дни в града, за да възстановят спокойствието. \"На тези групировки няма да им бъде позволявано да влизат на територията на щата\", увери правителството на Коауила. Броят на убийствата в Мексико достигна рекордно високи нива, отбелязва Асошиейтед прес. Служители на федералното правителство заявиха наскоро, че досега през тази година убийствата в страната са 29 414. Сподели:", "date": "2019.12.01", "title": "Най-малко 14 убити при престрелка между полиция и членове на наркокартел в Мексико"}
{"url": "https://pik.bg/%D1%87%D1%83%D0%B4%D0%BE%D1%82%D0%BE-%D0%BD%D0%B0-%D0%B2%D1%8F%D1%80%D0%B0%D1%82%D0%B0-%D1%82%D0%BE%D0%B7%D0%B8-%D1%81%D0%B2%D0%B5%D1%82%D0%B5%D1%86-%D0%BF%D1%80%D0%B0%D0%B2%D0%B8%D0%BB-%D0%B2%D0%B5%D0%BB%D0%B8%D0%BA%D0%B8-%D0%BD%D0%B5%D1%89%D0%B0-%D0%B2%D1%81%D0%B5-%D0%BF%D0%BE-%D1%80%D1%8F%D0%B4%D0%BA%D0%BE-%D1%81%D1%80%D0%B5%D1%89%D0%B0%D0%BD%D0%B8-%D0%B4%D0%BD%D0%B5%D1%81-news887966.html", "text": "Роден е в малоазийската област Галатия, но живял в съседната Пафлагония, в селото Амния. Наследил от баща си голямо богатство, получил и богата зестра от жена си Теозва, той бил най-богатият човек в цялата област. Притежавал голям, обширен дом, нови, лозя, пчелини, стада едър и дребен добитък, много слуги. Обхванат от изключително милосърдие към нещастните и бедните, той постепенно раздал всичко, което притежавал, докато довел семейството си до пълна нищета. Бивши негови приятели започнали да го подпомагат с подаяния, за да не гладуват жена му и децата му. На укорите от страна на семейството си той отговарял, че има скрито съкровище, което, като му дойде времето, ще се открие. И ето, заженил се император Константин Багренородни, синът на императора Лев Хазар и императрица Ирина. Според тогавашния обичай били изпратени комисии по цялата Византийска империя, за да съберат най-красивите и най-умните девойки, от които царственият кандидат ще си избере бъдещата съпруга. Изборът паднал на Мария, внучката на Филарет от сина му Йоан – рядка по красота, скромност и мъдрост девойка. Тогава цялото семейство се преселило в столицата Цариград, където получило и къщи, и състояние далеч по-голямо от раздаденото на бедните. Така всещедрият Бог пребогато изплатил дадения на Неговите \"по-малки братя\" \"заем\". Милосърдният св. Филарет най-после открил на семейството си скритото съкровище, за което говорил по време на своята бедност. Но и сега, като богат дядо на царицата, той поискал да му отделят от общото семейно притежание неговата част и всичко раздал на бедните, без да мисли за своите лични нужди. Не приемал дворцово облекло и служебни санове, а искал да му викат както дотогава Филарет Амниатски. Усетил края на живота си, той се прибрал в един цариградски манастир, Радолфия, където предварително изкопал гроба си. Преди да настъпи смъртта му, той в молитвено пророческо видение предсказал бъдещето на своите мъжки и женски внуци, като библейският патриарх Яков, и предал Богу дух на 90-годишна възраст. - Св. Филарет Милостиви по своето голямо милосърдие в Църквата Христова много прилича на многострадалния Иов. Като него и той от висотата на завидно благосъстояние изпаднал в голяма бедност, но поради добродетелния си живот достигнал още по-голямо благоденствие. Сподели:", "date": "2019.12.01", "title": "ЧУДОТО НА ВЯРАТА: Този светец правил велики неща, все по-рядко срещани днес"}
{"url": "https://pik.bg/%D0%BF%D1%80%D0%BE%D1%84-%D0%BA%D0%B8%D1%80%D0%B8%D0%BB-%D1%82%D0%BE%D0%BF%D0%B0%D0%BB%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%BF%D0%BE-%D1%81%D1%82%D1%80%D0%B0%D1%88%D0%BD%D0%BE-%D0%BE%D1%82-%D1%82%D0%BE%D0%B2%D0%B0-%D0%B4%D0%B0-%D0%BF%D1%80%D0%B5%D0%B2%D0%B5%D0%B4%D0%B5%D1%88-%D0%B8%D0%B2%D0%B0%D0%BD-%D0%B2%D0%B0%D0%B7%D0%BE%D0%B2-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA-news888178.html", "text": "Няма нищо по-страшно от това да преведеш Иван Вазов на български език, каза литературният критик проф. Кирил Топалов, пише БГНЕС. В ново издание на романа „Под Игото“ са заменени 6000 думи и изречения. Архаичните думи са „преведени“ на съвременен български език, за да бъдат разбрани от младите читатели. Поне такова е обяснението на Нели Стефанова. Така „Чемшир“ става вечно зелено дърво, “чучурче” – чешма, “глъчка” – гласове и “ятаган” – сабя. Преводът за часове разбуни духовете в социалните мрежи и предизвика гняв и възмущения. „Това е кощунство да „преведеш“ Вазов, създателят, съхранителят на нашия език от български на български. По-страшно нещо от това не познавам. Защото, когато ние употребяваме думата \"усет, не знаем, че тя е създадена от Вазов, или думаха \"хижа, или думата \"часовник\". И още десетки думи от нашия нов български език, които са създадени от дядо Вазов“, коментира литературният критик и преподавател в СУ \"Св. Климент Охридски\" проф. Кирил Топалов. По думите му по-приемливо би било на учениците да им бъде обяснено значението на тези думи. \"Не трябва да се захвърля нашата словесна класика - това е езикът на онова време. Не може да превеждаш Каравелов, Вазов, Ботев Славейков на съвременен български език, защото така убиваш част от нашата духовна култура\", категоричен бе ученият. Ученият дава пример с гърците, които имат Пападиамантис, и с италианците, които имат Манцони с романа “Годениците“, съдържащ много стари италиански думи. И двамата имат същото значение за литературите на тези две страни, каквото Вазов има за нашата. „На ум не му минава на никого в Италия да смени езика на Манцони със съвременния италиански език. Как й е хрумнало на тази жена, просто не зная. Това е наистина голямо падение“, подчерта проф. Топалов. Сподели:", "date": "2019.12.01", "title": "Проф. Кирил Топалов изригна: Няма нищо по-страшно от това да преведеш Иван Вазов на български"}
{"url": "https://pik.bg/%D0%BE%D0%B1%D0%B5%D0%B7%D0%B2%D1%80%D0%B5%D0%B4%D0%B8%D0%BB%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B0-%D0%BE%D1%82-%D0%BB%D0%BE%D0%BD%D0%B4%D0%BE%D0%BD-%D1%81%D1%8A%D1%81-%D0%B7%D1%8A%D0%B1-%D0%BE%D1%82-%D0%BA%D0%B8%D1%82-news888083.html", "text": "TACC, цитирана от \"Фокус\" Зъб на кит нарвал, дълъг 1,5 метра и пожарогасител са били използвани за неутрализиране на престъпника, който в петък извърши терористична атака на Лондонския мост. Това съобщи в събота The Guardian, публикувайки видеоклип, заснет от един от свидетелите, който е бил в задръстване срещу мястото на инцидента, предава . На кадрите се вижда как няколко души бягат след терористa, въоръжен с два големи ножа. Един от тях има пожарогасител в ръцете си, с който облива с пяна нападателя. Другият държи зъб на кит нарвал с дължина над 1,5 м. Според публикацията полският готвач Лукаш е взел този необичаен предмет от стената на сградата, в която терористът нападнал хората - историческата централа на лондонската гилдия на риболовците, разположена на Лондонския мост. Инцидентът е станал на среща на випускници и преподаватели от програмата „Учим заедно“ на Института по криминология на университета в Кеймбридж, на която също е бил поканен 28-годишният Усман Хан, който е нападнал хората с ножове. Според вестника сред онези, които се противопоставили на Кан е имало и бивши затворници, които също били освободени условно. Един от тях, според изданието, е бил осъжданият за убийството Джеймс Форд, който е помогнал за неутрализирането на Хан, преди полицията да пристигне на мястото на инцидента. Жертвите на нападението на Хан са мъж и жена. The Daily Mail съобщи, че загиналият е Джак Мерит, 25-годишният координатор на програмата „Учим заедно“. По време на атаката той е правел презентация. Още трима души все още са в болницата, като един от тях е в много тежко състочние. Сподели:", "date": "2019.12.01", "title": "Обезвредили терориста от Лондон със зъб от кит"}
{"url": "https://pik.bg/%D0%B4%D0%B2%D0%B0%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%BD%D1%8E-%D0%BE%D1%80%D0%BB%D0%B8%D1%8A%D0%BD%D1%81-news888150.html", "text": "14-годишно момче и възрастен са ранени при стрелба в Ню Орлиънс вчера, съобщи БГНЕС, цитирани от Нова телевизия. И двамата пострадали са транспортирани до болница. Полицията започна разследване. По-рано, на Деня на благодарността млада жена беше простреляна в рамото в резултат на спор със стрелеца, а още един млад мъж беше застрелян същия ден. Полицията в Ню Орлиънс пък продължава да издирва двама мъже, които се опитали да отвлекат 7-годишно момиче в петък. Сподели:", "date": "2019.12.01", "title": "Двама ранени при стрелба в Ню Орлиънс"}
{"url": "https://pik.bg/%D0%BD%D0%B0%D1%80%D0%BA%D0%BE%D0%B1%D0%BE%D1%81-%D1%81%D0%B5-%D1%81%D0%B4%D1%83%D1%88%D0%B8-%D1%81-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B0-%D0%BD%D0%B0-%D1%81%D0%BB%D0%B0%D0%B2%D0%B8-%D0%BE%D1%82-%D0%B0%D0%BD%D0%B3%D0%B5%D0%BB%D0%B8%D1%82%D0%B5-%D0%BE%D1%82-%D0%B0%D0%B4%D0%B0---%D1%80%D0%BE%D0%BA%D0%B5%D1%80%D1%8A%D1%82-%D0%B1%D0%BB%D0%B8%D0%B7%D1%8A%D0%BA-%D1%81-%D0%B4%D0%B0%D0%BD%D1%87%D0%BE-%D0%BF%D1%80%D1%8A%D1%87%D0%B0-news887097.html", "text": "Пръв другар с врачанския наркобос Йордан Тонов - Данчо Пръча се оказа близкият до Слави Трифонов рокер Мирослав Пашов - Миро Пашата, пише столичен ежедневник. В родния си Велико Търново Пашов, който е сред българските шефове на рокерската групировка \"Ангелите от Ада\", е известен и с прозвището Превозвача на Слави. Повод е ескортът, който Пашата и аверите му осигуриха с моторите си на Дългия при мегаконцерта му на стадион \"Васил Левски\" през 2015 г. Снимки от събитието показват, че Трифонов е изключително близък до \"Ангелите от Ада\". На един от фотосите Дългия е прегърнал свойски Мирослав Пашов, а на друг позира яхнал техен мотор с изплезен език. При откриването на самия концерт рокерите извозиха на сцената балерините, правейки шпалир на самия Слави, който също цъфна, яхнал мотор. Малко след събитието Миро Пашата в свое интервю призна, че поддържа добри отношения с падащия си по моторите Слави Трифонов. Дългият дори е един от малкото допуснати да влязат в затворения за външни хора клуб на \"Ангелите ог Ада\" в Търново, хвали се мотористът. Докато чакат следващия концерт на Слави, Пашата поддържа добри контакти и с друг медийно известен герой. Снимки от фейсбук профила му показват, че рокерът е изключително близък с врачанския крими герой Йордан Тонов - Данчо Пръча. Отношенията им набират скорост, след като Тонов е освободен предсрочно от затвора в края на миналата година. Там врачанският подземен бос излежаваше 8-годишната си присъда като ръководител на организирана престъпна група за разпространение на наркотици, сводничество и рекет заедно с Митьо Очите. След серия обжалвания и любопитни съдебни решение Пръча напуска пандиза след по-малко от три години престой. Веднага след това Тонов и съпругата му Каролина, която е общинска съветничка в Мездра от ДПС, се юрват да обикалят из Европа. Компания в голяма част от екскурзиите им правят Миро Пашата и неговата съпруга Надя. Сред посетените места е и легендарното сицилианско градче Корлеоне, сочено за централа на зловещата Коза ностра, пред чиято табела се снимат Пръча и Миро Пашата. Според криминалисти Пръча и Пашата другаруват от поне десетилетие. В публикация на вестник \"Десант\" от 2010 г. рокерът е сочен за наместник на Димитър Желязков-Очите във Велико Търново. Малко преди това аверът му Данчо Пръча и Митьо Очите са изправени на съд като шефове на мощна групировка за търговия с дрога и рекет. В началото на 2010 г. Мирослав Пашов и другарят му Емо Черния, с когото според дадено интервю днес ръководят \"Ангелите от Ада\", са задържани при шумна акция на МВР. Техните имена се появиха в списъка на 300-те най-опасни бандити в страната на министъра на вътрешните работи Цветан Цветанов. След арестите ченгета посочиха Пашата като един от лидерите на наркобизнеса в района. До обвинение така и не се стига. Впоследствие Пашата и Черния все пак отнасят по две условни присъди по обвинения за рекет и побой. Близостта на Пръча и Пашата е видна и от бизнеса на съпругите им. Според Търговския регистър Надя Пашова и Каролина Кьолер дълго време са съдружнички във фирма \"Надкар 2008\". Впоследствие проявяват силен интерес към бизнеса с бързи кредити. В момента Пашова е посочила във фейсбук, че работи в подобна фирма със седалище в Ямбол. Според сайта си дружеството има офис и във Велико Търново. Реклами на същата фирма почти ежедневно споделя и съпругата на Пръча Каролина. Любопитно е, че собственик на самата фирма за бързи заеми е дама, чийто съпруг е подсъдим за създаването и участието си в организирана престъпна група, заминаваща се с рекет и побой. Ръководените от него мутри са събирали просрочените заеми от лица с нисък социален статус - предимно ямболски роми, които са били респектирани с жесток побой, отнемане на вещи и физическа принуда, твърди прокуратурата. Сподели:", "date": "2019.12.01", "title": "Наркобос се сдуши с Превозвача на Слави от \"Ангелите от Ада\" - рокерът близък с Данчо Пръча"}
{"url": "https://pik.bg/%D0%BD%D1%8E-%D0%B9%D0%BE%D1%80%D0%BA-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D1%81%D0%B8%D0%BB%D0%BD%D0%B0-%D1%81%D0%BD%D0%B5%D0%B6%D0%BD%D0%B0-%D0%B1%D1%83%D1%80%D1%8F-news888165.html", "text": "Синоптиците предупреждават, че в Ню Йорк се очаква силна снежна буря днес, която ще натрупа снежна покривка до 15 см, съобщи БГНЕС, цитирана от Нова телевизия. Очаква се до 15 см сняг да покрие петте района на града, а също и Лонг Айлънд. Всички 705 камиона със сол и 1 500 снегорина са в състояние на готовност, увериха от кметството на мегаполиса. Те ще бъдат пуснати по улиците на града, когато снежната покривка достигне 5 см. Метеоролозите обаче предупредиха, че жителите на града трябва да се подготвят за силна буря, която ще обхване североизточната част на страната и ще продължи до вторник. Силният сняг стана причина за много закъснения в транспорта на Деня на благодарността и сега авиокомпаниите очакват нови проблеми в източната част на страната. Сподели:", "date": "2019.12.01", "title": "Ню Йорк се готви за силна снежна буря"}
{"url": "https://pik.bg/%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BB%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B7%D0%B0-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D1%81-%D0%BD%D0%BE%D0%B6-news888096.html", "text": "AFP, цитирана от \"Фокус\".. Холандската полиция е арестувала бездомен мъж заради нападението с нож на оживена търговска улица в Хага в петък, при което бяха ранени трима тийнейджъри, предава 35-годишният заподозрян е бил задържан в центъра на града ден след нападението, което предизвика паника, тъй като то се случи само няколко часа след подобно нападение в Лондон, при което загинаха двама души. Полицията по-рано заяви, че проверява \"няколко сценария\" и че \"е твърде рано да се спекулира\" дали има възможен терористичен мотив. Сподели:", "date": "2019.12.01", "title": "Холандската полиция е арестувала заподозрян за нападението с нож"}
{"url": "https://pik.bg/%D0%B0%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D1%81%D0%BF%D0%B8%D0%BD-%D0%B7%D0%B0%D1%80%D0%B0%D0%B7%D0%B0%D1%82%D0%B0-%D0%B8%D0%B7-%D1%86%D1%8F%D0%BB%D0%B0-%D1%81%D0%BE%D1%84%D0%B8%D1%8F-news888101.html", "text": "Акции срещу СПИН заразата, предавана по полов път, ще се проведат днес из цяла София и в страната. От 16:00 часа на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки по случай Световния ден за борба с ХИВ/СПИН. От 17:00 часа от пл. \"Св. Неделя\" ще тръгне шествие на доброволците на Столичната организация на БЧК, посветено на Световния ден за борба с ХИВ/СПИН. Сподели:", "date": "2019.12.01", "title": "Акции срещу СПИН заразата из цяла София"}
{"url": "https://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81-%D0%B3%D0%BE%D0%BB%D1%8F%D0%BC%D0%BE-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5-%D0%BA%D1%8A%D0%BC-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%82%D0%BE%D0%B9-%D0%BF%D0%BE%D0%BC%D0%BE%D0%B3%D0%BD%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7-news888195.html", "text": "Признание за страната ни и лично за премиера Бойко Борисов бе дадено в първото интервю на президента на република Северна Македония Стево Пендаровски за българска медия, съобщи Нова телевизия. \"Не е преувеличение квалификацията, която Зоран Заев често дава за ролята на Бойко Борисов и настоящото българско правителство през последните две години, според която българският премиер заедно с Ципрас са помогнали да излезем по-бързо от международната изолация – заяви пеиндаровски пред БГНЕС. - Наистина смятам, че договорът за приятелство с България, колкото и да изглежда, че е нещо обикновено, трябва да подчертая, че когато ние го подписахме, ние току-що бяхме се освободили от един тежък авторитарен режим на Никола Груевски, а това не бе просто един антизападен режим, но и антиалбански и с антибългарско настроение. Договорът за добросъседство беше подписан на 1 август 2017 г., само два месеца и половина след съставянето на правителството на Зоран Заев. Атмосферата беше все още такава, каквато беше по-рано, не беше променена. Ние нямахме време да кажем, че хората там на Изток от нас не са наши врагове. България е страна-член на ЕС от дълги години, а също така и на НАТО, и като изключим солунското пристанище, е нашата най-близка врата към Европа. Признаването на независимостта на Македония през 90-те години на миналия век беше категорична заслуга на президента Желю Желев и помощта, която ние получихме, след като Гърция наложи ембарго в продължение на година и половина. Тогава, според данните на Световната банка, нашата икономика загуби около 60% от БВП. Не можем да забравим приятелската помощ на България и Турция, която те ни оказаха тогава по Коридор №8, който никога не се направи докрай и това е наша грешка, не ваша. И искам да кажа, че в такава атмосфера не беше никак лесно да се направи такъв договор. Беше тежко. В това се състои голямата заслуга и на Борисов, и на Заев в този момент\". Сподели:", "date": "2019.12.01", "title": "Президентът на Северна Македония с голямо признание към Бойко Борисов: Той помогна да излезем от международната изолация"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B0-%D0%BD%D0%B5-%D0%B7%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8-%D0%B2-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5-news888111.html", "text": "Hurriyet Daily News, цитирано от \"Фокус\". Турският президент Реджеп Тайип Ердоган призова всички участващи страни в Източното Средиземноморие да направят енергията инструмент за сътрудничество, а не за конфликти, цитира думите му турското англоезично издание „Някои кръгове използват заплашителен език и политики за изнудване по отношение на споделянето на източници на енергия в Източното Средиземноморие. Нито една държава не е над международното право. Никой не може да постигне нищо с логиката „аз го направих, затова стана така“, каза Ердоган. \"Турция няма да се преклони пред тях\", добави той. Забележките на президента дойдоха по време на церемонията по откриването на европейската част на Трансанадолския газопровод (ТАНАП). „Обръщам се към всички страни в Източното Средиземноморие. Нека направим енергията инструмент за сътрудничество, а не за конфликти. Не прилагайте методи, които ще накарат региона да плаща“, каза той. Ердоган също говори за сондажните дейности на Анкара в Източното Средиземноморие, като каза, че не е възможно да бъде „отстранена“ Турция по този въпрос. „Нашите два високотехнологични сондажни съда и два кораба за сеизмични проучвания продължават работата си в региона“, каза той. Ердоган добави, че Турция няма да изтегли корабите си от региона, само защото разгневява някои кръгове. „Корабите ще продължат да изпълняват своите задължения.“ „Турция няма да позволи на другите да навредят на интересите й и тези на Турския Кипър“, каза той. Президентът също така подчерта, че сондажните дейности на Турция ще доведат до мир и просперитет, като се позова на неотдавнашно споразумение с Либия относно морските граници в Средиземноморието. Международно признатото правителство на Либия и Турция на 28 ноември подписаха споразумение за морските граници в Средиземно море. \"Сега атакуват Либия\", каза Ердоган. Той добави още, че след като турският парламент приеме споразумението, настоящата ситуация ще има различно измерение. Ердоган също изрази подкрепата си за проекта ТАНАП, проект за газопровод за пренос на природен газ на Азербайджан до множество европейски пазари, заявявайки, че той е изграден около мира. „Тук сме свидетели на исторически момент. Трябва да подчертая, че това е повече проект за мир, отколкото регионален проект“, каза Ердоган. Президентът също така похвали сътрудничеството между Турция, Азербайджан и Грузия, както и акционерите на проекта. „Финализирахме ТАНАП, както беше планирано, въпреки всички събития и цялото напрежение. Ние поставяме това богатство в услуга на нашите граждани и цялото човечество“, каза той. Ердоган също подчерта значението на ТАНАП по отношение на приноса му за сигурността на енергийните доставки в Европа. Сподели:", "date": "2019.12.01", "title": "Ердоган призова за сътрудничество, а не за конфликти в Средиземно море"}
{"url": "https://pik.bg/%D1%81%D0%BE%D0%BF%D0%BE%D1%82-%D0%B2%D1%8A%D1%81%D1%82%D0%B0%D0%B2%D0%B0-%D1%81%D1%80%D0%B5%D1%89%D1%83-%D0%B3%D0%B0%D0%B2%D1%80%D0%B0%D1%82%D0%B0-%D1%81-%D0%BF%D1%80%D0%B5%D0%B2%D0%BE%D0%B4%D0%B0-%D0%BD%D0%B0-%D0%BF%D0%BE%D0%B4-%D0%B8%D0%B3%D0%BE%D1%82%D0%BE-news888069.html", "text": "Жителите от родния град на Патриарха на българската литература Иван Вазов - Сопот, въстават срещу гаврата с т.нар. \"превод\" на първия ни роман \"Под игото\". Хорта се омерзини и гневни и приемат този акт като посегателство не само над националните ценности, символи и на традиционното семейство, но и като подриване на националната сигурност, за което трябва да се самосезира ДАНС. \"Кощунство е чемшир да се заменя със зелено дърво, а маскари с палвници. А и ред подобни идиотии\", категоримна е обществеността от подбалканското градче. Общинският съвет в Кюстендил вече излезе с протестна декларация до министъра на културата по повод посегателството. Сподели:", "date": "2019.12.01", "title": "Сопот въстава срещу гаврата с \"превода\" на \"Под игото\""}
{"url": "https://pik.bg/%D1%82%D0%BE%D0%BC%D0%B8%D1%81%D0%BB%D0%B0%D0%B2-%D0%B4%D0%BE%D0%BD%D1%87%D0%B5%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B2%D1%8A%D0%BF%D1%80%D0%B5%D0%BA%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%BD%D0%B5-%D0%BE%D1%87%D0%B0%D0%BA%D0%B2%D0%B0%D0%BC-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D0%B2%D1%8A%D1%80%D0%BD%D0%B5-%D0%B1%D0%B8%D1%81%D0%B5-news888222.html", "text": "В демокрацията е напълно нормално различни обществени групи да изразяват различни позиции. Така вицепремиерът Томислав Дончев коментира пред БНР появилите се протести от различни организации срещу оставката на министъра на труда и социалната политика Бисер Петков. Вицепремиерът бе категоричен, че не очаква премиерът Бойко Борисов да върне Петков на поста министър, след като самият Борисов поиска и получи оставката му. \"Не мисля, че има конкретен случай, особено от последните дни, което да е причина за това решение на премиера\", допълни Томислав Дончев. Според вицепремиерът мотивът за поисканата оставка е бил неизпълненото очакване на премиера за по-високо темпо и по-високи резултати в Министерството на труда и социалната политика. \"От един министър се очаква да бъде и политически говорител – каза още Томислав Дончев. - Наред с добрите неща, които се случиха, в обществото се разразиха и немалко драми, някои от които не успяха да бъдат обговорени достатъчно адекватно публично, една от тях тече и в момента - създадената почти масова обществена психоза, че някой има намерение да взема децата на българите и да ги праща не знам къде\". Според Дончев тази тема не е била обяснена достатъчно добре не само от социалното министерство, но и от Министерството на образованието, здравното министерство, народните представители и от целия кабинет. \"Да си на министерска позиция и да си само експерт, означава да не използваш целия потенциал на позицията\", категоричен бе вицепремиерът Дончев и обясни, че министърът трябва да прави политики и с публични послания. \"Едно добре скроено публично послание има по-голяма публична мощност дори от закон\", анализира той. Томислав Дончев не уточни дали вече е взето решение за наследник на Бисер Петков на поста министър на социалната политика. Вицепремиерът заяви още, че да се правят промени в правителството не е нов момент в политиката. Томислав Дончев коментира и Бюджет 2020. \"Нямам очаквания да има проблем с приемането на Държавния бюджет за 2020 година\", заяви Дончев. Той уточни, че няма промяна в политиката на правителството, от гледна точка на основните му приоритети, и затова не се предлага различен бюджет от предлаганите в предишни години. \"Всяка критика трябва да бъде чута и осмислена. Не е имало бюджет, който да е приет с пълен консенсус\", коментира той. \"Тези срещи отварят много възможности. Въпрос на достатъчно упорство и добре премерени действия на правителството, за да доведат до резултат. Сферите са енергетиката, сигурността и икономическото сътрудничество\", каза Томислав Дончев. Според него за енергетика се разсъждава обикновено в идеологически категории - \"по координатната система Изток - Запад\". Той уточни, че газовата карта на Европа се променя динамично, вече има гъвкави решения. \"Ключовите думи са конкуренция и диверсификация\", заяви Дончев и уточни, че умните правителства се опитват да осигурят конкуренция, а това означава избор, но това означа и сигурност. Вицепремиерът направи коментар и около прокуратуерата и КПКОНПИ. \"Тези органи - прокуратурата и КПКОНПИ - са само част от инструментите, които трябва да борят корупцията. ... Те трудно биха могли да се справят без сътрудничеството на различни държавни служби\", коментира вицепремиерът. \"За да стигнем до състезание с един кандидат при кандидатурата на Иван Гешев за главен прокурор, до голяма степен вина има процедурата. Ако акцент е бил сложен върху състезателността, е трябвало да бъде отворена възможност повече типове институции, дори граждани да излъчват кандидати. Това с алтернативен кандидат, оставен на правителството, е много спорна, да не кажа - опасна конструкция\", заяви Дончев. Сподели:", "date": "2019.12.01", "title": "Томислав Дончев с остър коментар: Въпреки протестите, не очаквам Бойко Борисов да върне Бисер Петков на министерския пост"}
{"url": "https://pik.bg/%D0%B2-%D1%81%D0%BC%D0%BE%D0%BB%D1%8F%D0%BD-%D1%81%D0%B5-%D1%83%D1%87%D0%B0%D1%82-%D0%B4%D0%B0-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D1%82-%D0%B4%D0%B5%D1%86%D0%B0-%D0%BD%D0%B0%D1%80%D0%BA%D0%BE%D0%BC%D0%B0%D0%BD%D0%B8-news888090.html", "text": "„Развитие на умение за идентифициране употребата на наркотични вещества сред подрастващите в училище“ бе темата на проведено обучение, организирано от Превантивно-информационния център по наркотични вещества към община Смолян. Това съобщиха от пресцентъра на Общината. В него взеха участие медицински специалисти, работещи в училищните кабинети в областта, съобщи секретарят на центъра Мария Славчева. В обучението се включиха и представители на Областната дирекция на МВР, както и инспектори от Детска педагогическа стая. Срещата беше открита от секретаря Момчил Николов, който е и председател на Общинския съвет по наркотични вещества – Смолян. Лекторът на обучението д-р Иван Добринов запозна присъстващите с новите синтетични наркотици, обясни тяхното въздействие при употребата от младите хора и последствията. Коментираха се различни казуси и се задаваха въпроси от участниците в обучението. Всеки обучаващ се получи материали по темата. По време на дискусията бяха изразени мнения, че обучението е било много полезно и занапред ще е от полза да се организират такива мероприятия, коментира Славчева. Сподели:", "date": "2019.12.01", "title": "В Смолян се учат да разпознават деца наркомани"}
{"url": "https://pik.bg/%D0%B9%D0%BE%D1%80%D0%B4%D0%B0%D0%BD%D0%BA%D0%B0-%D1%84%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%89%D0%B5-%D0%B7%D0%B0%D0%BF%D0%B0%D0%BB%D0%B8-%D1%81%D0%B2%D0%B5%D1%82%D0%BB%D0%B8%D0%BD%D0%B8%D1%82%D0%B5-%D0%BD%D0%B0-%D0%BA%D0%BE%D0%BB%D0%B5%D0%B4%D0%BD%D0%BE%D1%82%D0%BE-%D0%B4%D1%8A%D1%80%D0%B2%D0%BE-%D0%BF%D1%80%D0%B5%D0%B4-%D0%BD%D0%B4%D0%BA-news888173.html", "text": "Столичният кмет Йорданка Фандъкова ще запали светлините на голямото Коледно дърво от 18:00 ч. пред НДК, съобщи Нова телевизия. Различното тази година е, че заедно с него в градината пред НДК ще грейнат и 40 приказно украсени живи елхи на таланта. Запалването ще бъде съпроводено с фойерверки и голям празничен концерт. Сподели:", "date": "2019.12.01", "title": "Йорданка Фандъкова ще запали светлините на Коледното дърво пред НДК"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B8%D1%80%D0%B0%D0%BA%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B8%D0%BC%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-news888112.html", "text": "Трима антиправителствени протестиращи бяха застреляни и най-малко 58 бяха ранени в Багдад и Южен Ирак преди часове, съобщават източници от иракските сили за сигурност. На този фон иракският премиер Адел Абдул Махди официално подаде оставка с писмо до парламента, предаде БТА. Депутатите ще гласуват оставката на заседание на парламента днес. Премиерът обяви тази седмица, че ще подаде оставка под натиска на масовите протести и след като върховният шиитски духовник аятолах Али Систани оттегли подкрепата си за правителството. Официалният документ за оставката на премиера бе одобрен на извънредно заседание на правителството вчера, както и оставката на началника на неговия кабинет. В предварително записано телевизионно обръщение към иракчаните Махди заяви, че след като парламентът приеме оставката му, неговото правителство ще продължи да изпълнява функциите си като служебен кабинет, без право да прокарва нови закони и да взима важни решения, докато бъде сформирано ново правителство. \"Това е позитивно нещо - правителствата да подават оставка, то показва, че вече няма диктатура, така функционира властта в демократичните държави\", заяви Махди. Той добавя, че след като оставката мине в парламента, президентът Бархам Салих ще трябва да предложи нов премиер за одобрение от депутатите. Популисткият духовник Моктада Садр, който подкрепяше протестите, заяви, че протестите трябва да продължат, но без насилие, и че народът трябва да избере следващия премиер. \"Следващият премиер трябва да бъде избран с народен референдум измежду петима предложени кандидати\", написа той в Туитър\". Очаква се да минат седмици на политически пазарлъци, преди да бъде избран наследник на Махди и да бъде сформирано ново правителство, подчертава Ройтерс. Сподели:", "date": "2019.12.01", "title": "ОФИЦИАЛНО: Иракският премиер подаде оставка, има застреляни протестиращи"}
{"url": "https://pik.bg/%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D0%B1%D1%83%D0%BD%D0%B8%D1%89%D0%B5-%D0%B7%D0%B0%D1%89%D0%B8%D1%82%D0%B5%D0%BD%D0%B0-%D0%BC%D0%B5%D1%81%D1%82%D0%BD%D0%BE%D1%81%D1%82-%D0%BA%D1%80%D0%B0%D0%B9-%D0%B1%D1%83%D1%80%D0%B3%D0%B0%D1%81-news888097.html", "text": "В потресаващо бунище е превърната защитената местност Узунгерен край Бургас. Тя е обявена за своеобразен резерват през 2005 година с цел опазване на редките защитени и уязвими растителни и животински видове, срещащи се тук в естествена влажна зона, явяваща се остатък от езерото Мандра, пише \"Флагман\". Камари строителни отпадъци, стари автомобилни гуми и всякаква друга смет загрозяват пейзажа, изобилващ от разнообразна растителност - храсти, дървета, треви и билки. Указателна табела посочва, че в района са забранени ловуването, спортният и промишлен риболов, косенето на тръстика, опожаряването на растителността, пашата на домашни животни и уловът на блатен червей. Но и ред няма, че е недопустимо изхвърлянето на боклуци. Очевидно от този пропуск са се възползвали недобросъвестни граждани, които са решили, че усамотеното място е подходящо да изхвърлят непотребните си отпадъци. Сподели:", "date": "2019.12.01", "title": "Превърнаха в бунище защитена местност край Бургас"}
{"url": "https://pik.bg/%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B4%D0%BF%D1%81-%D0%B9%D0%BE%D1%80%D0%B4%D0%B0%D0%BD-%D1%86%D0%BE%D0%BD%D0%B5%D0%B2-%D0%BE%D1%81%D1%82%D0%B0%D0%B2%D0%BA%D0%B8%D1%82%D0%B5-%D0%BD%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B2%D0%B5%D1%87%D0%B5-%D0%BD%D0%B5-%D1%81%D0%B0-%D0%BE%D1%82%D0%B4%D1%83%D1%88%D0%BD%D0%B8%D0%BA-%D0%BD%D0%B0-%D0%BD%D0%B0%D1%82%D1%80%D1%83%D0%BF%D0%B0-news888234.html", "text": "Вероятно оставката на социалния министър Бисер Петков е продиктувана от натрупани проблеми в системата. Ако премиерът следва тази логика, трябва и други оставки да поиска, защото доста системи стоят нереформирани. Това каза пред БНР депутатът и зам.-председател на ДПС Йордан Цонев в коментар на поисканата от Бойко Борисов оставка на социалния министър. \"Няма нищо нелогично в тези оставки, но те вече не са отдушник на натрупаното напрежение\", каза още той. По думите на Цонев това е била и основната критика на ДПС към бюджета за 2020 година година - липсата на реформи. Йордан Цонев заяви, че в България са правени истински реформи по времето на премиера Иван Костов, по времето на СДС, във времето, когато приемаха България в Европейския съюз и НАТО. \"Когато не правиш реформи, когато един сектор, като здравеопазването, работи в уникален вид - такъв няма никъде, няма как този сектор да подобри ефективността си. Обществото иска да има реформи в нереформираните сектори\", каза Цонев. Според него бюджетът за 2020 година е \"повече от същото\", защото има повече приходи, но разходите са неефективни. \"Реформите се правят с програма. Те се правят с политическа воля и съгласия. През бюджета се вижда какви ще бъдат реформите\", заяви депутатът от ДПС и уточни, че това, което Движението вижда в Бюджет 2020, е липса на реформи. ДПС и на второ четене ще гласува против бюджета. \"Предложихме промени - те не ги приеха, повече няма какво да предлагаме, а няма и възможност\", категоричен бе той. \"Ще подкрепяме всички законопроекти, които отразяват евроатлантическата ни ориентация, абсолютно всички, независимо, че ГЕРБ и националистите са на власт – каза Йордан Цонев. - Ние няма да променим нашата политика. ДПС се е борило 30 години България да бъде член на ЕС и НАТО. Нашето отношение към ГЕРБ обаче е остро от първия ден на това правителство\". Във връзка с предстоящия през април 2020 година избор на лидер на ДПС, Йордан Цонев заяви, че оценката за работата на Мустафа Карадайъ е отлична и изброи примери, които, според него, са достатъчни за преизбирането на Карадайъ за лидер на Движението за права и свободи. \"Няма такива амбиции\", заяви Цонев в отговор на въпрос дали и той би влязъл в надпреварата за лидер на ДПС. Зам.-председател на ДПС Йордан Цонев заяви, че до официалното назначаване на Иван Гешев за главен прокурор не би коментирал избора му, защото това е избор на професионалната гилдия. По думите на Цонев ДПС все още не са решили кого да подкрепят за шеф на Антикорупционната комисия и изрази мнение, че не вижда проблем да подкрепят номинацията на Сотир Цацаров за председател на КПКОНПИ, защото е блестящ юрист с голям стаж на най-висшите постове и като съдия, и като главен прокурор. Сподели:", "date": "2019.12.01", "title": "Зам.-председателят на ДПС Йордан Цонев: Оставките на министри вече не са отдушник на натрупаното напрежение"}
{"url": "https://pik.bg/%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BE%D1%82%D0%BB%D0%BE%D0%B6%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-news888113.html", "text": "“Слободен печат“, цитиран от \"Фокус\". Председателят на Европейския парламент Давид Сасоли отложи планираното посещение в Албания, което трябва да се състои на 2 и 3 декември, поради катастрофалното земетресение, което засегна страната на 26 ноември, пише македонското издание Той написа в социалната мрежа „Туитър“, че все още няма конкретна дата за пристигане в Албания. „Надявам се, че вие и семействата ви са добре и че не сте силно засегнати от земетресението. Поради тази трагедия е решено посещението да се отложи. Все още нямаме нова дата, но искаме да направим това посещение възможно най-скоро. Ще поддържаме връзка \", написа президентът на Европейския парламент в „Туитър“. Сасоли обяви за посещението си в Албания в началото на ноември, когато обяви и за посещението в Република Северна Македония, където ще пристигне на 4 ноември. След това той заяви, че ЕП подкрепя народите на Албания и Северна Македония, като ги призовава да не се предават, дори след решението на Съвета да не започва преговори с тези страни. „Посещението в Северна Македония и в Албания, възможно най-скоро, е най-важното за мен в този момент. Знаем, че хората и в двете страни са дълбоко разочаровани от неспособността на Съвета да започне преговори за присъединяване поради ветото на някои държави-членки. Разбираме и споделяме това безсилие. Албания и Северна Македония осъществиха реформите, които поискахме и сега заслужават да бъдат възнаградени за своите изключителни усилия. В допълнение бих искал да се обърна към гражданите и особено към по-младото поколение: Не се отказвайте от надеждата, моля, останете на европейския път. Европейският парламент е с вас!“ - заяви Сасоли. Той посочи, че ЕП подкрепя двете държави от Западните Балкани и добави, че ще настоява държавите от ЕС да вземат единодушно решение в полза на преговорите за присъединяване на следващата среща. Сподели:", "date": "2019.12.01", "title": "Председателят на Европарламента отложи посещението си в Албания"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2%D0%BB%D0%B0%D0%B4%D0%BE-%D0%BA%D0%B0%D1%80%D0%BE%D0%BB%D0%B5%D0%B2-%D0%BE%D0%B1%D1%8F%D1%81%D0%BD%D0%B8-%D0%B7%D0%B0%D1%89%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%82%D0%B8%D0%B3%D1%8A%D1%80-%D0%B8-%D0%BA%D0%B0%D0%BA%D1%8A%D0%B2-%D0%B5-%D0%BB%D0%B8%D1%87%D0%BD%D0%B8%D1%8F%D1%82-%D0%BC%D1%83-%D0%B8-news888081.html", "text": "Топ икономистът и инвестиционен банкер Владимир Каролев обясни защо България е икономически тигър и какъв е личният му избор за главен прокурор. Аутсорсингът се развива много бързо у нас. Виждам още американски компании да дойдат в България. Това заяви Каролев по Канал 3. По думите му комуникацията със САЩ се засилва. \"Всичко случващо се не е напредък, а подновен интерес\", обобщи той. \"Ние вече сме регионален лидер по икономическо развитие. Хората с много добри езикови качества ще спечелят\", убеден е икономистът. \"Минната промишленост на американците е много добра\", сподели той. Каролев коментира и темата за избора на нов главен прокурор. \"Аз бих номинирал за главен прокурор Филип Димитров.\" А по отношение на развитието на планината Витоша, икономистът заяви: \"Никога няма да построят общински лифт на Витоша, защото е забранено да се прави каквото и да е. Аз не искам частен, а общински лифт. Но не могат да го направят, трябва да се променят законите\", заяви Владимир Каролев. Сподели:", "date": "2019.12.01", "title": "ЕКСКЛУЗИВНО: Владо Каролев обясни защо България е икономически тигър и какъв е личният му избор за главен прокурор"}
{"url": "https://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-19-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%80%D1%83%D1%81%D0%B8%D1%8F-news888240.html", "text": "Най-малко 19 души са загинали, след като пътнически автобус е паднал от мост в замръзнала река в Сибир, съобщава БГНЕС, цитирана от Нова телевизия. В превозното средство е имало 40 души. Инцидентът станал заради спукана гума на автобуса. Шофьорът загубил контрол и превозното средство паднало от мост над река Куенга в сибирския Забайкалски регион. Автобусът пътувал от Сретенск за Чита, когато излязъл от пътя и паднал върху замръзналата река. Ранени са 21 души, съобщиха местните власти. Следственият комитет на Русия, който проучва сериозни инциденти, заяви, че е започнал наказателно разследване за възможно нарушение на правилата за безопасност на движението. Пътните инциденти са често срещани в Русия, често явление заради злоупотреба с алкохол, лошото състояние на пътищата и неспазването на правилата за движение. Въпреки това броят на смъртните случаи по пътищата е намалял през последните години, до около 20 000 годишно. Сподели:", "date": "2019.12.01", "title": "Най-малко 19 загинали при тежка автобусна катастрофа в Русия"}
{"url": "https://pik.bg/%D1%85%D0%B8%D0%BB%D1%8F%D0%B4%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8-%D0%B7%D0%B0-%D1%83%D0%B1%D0%B5%D0%B6%D0%B8%D1%89%D0%B5-%D0%B7%D0%B0%D0%BB%D0%B8%D0%B2%D0%B0%D1%82-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news888168.html", "text": "Агенцията се позовава на статия от неделния брой на вестник \"Велт\". Към 30 октомври тази година 4916 кандидати за убежище, които са влезли два пъти в Германия след 2012 г., а след това са били депортирани или доброволно са напуснали страната, са се върнали, за да кандидатстват трети път, пише вестникът, като цитира данни на германското правителство. Броят на кандидатите за убежище, които кандидатстват за четвърти път, е 1023-ма души, а на кандидатстващите за пети или повече от пети път - 294-ма. Според германската Федерална статистическа служба 1,78 милиона души са дошли да потърсят убежище в Германия в периода от 2010 до 2018 г. Германският вътрешен министър Хорст Зеехофер призова за реформи в европейската система за предоставяне на убежище. Зеехофер заяви преди няколко седмици, че Берлин ще въведе по-строг режим за граничен контрол, припомня ДПА. Хиляди кандидати за убежище, които вече са били депортирани или доброволно са напуснали Германия, впоследствие влизат повторно в страната, за да кандидатстват отново, предаде ДПА. Сподели:", "date": "2019.12.01", "title": "Хиляди кандидати за убежище заливат Германия"}
{"url": "https://pik.bg/%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D1%81%D0%BA%D0%BE%D1%87%D0%B8-%D0%BE%D1%82-%D0%B4%D0%B5%D0%B2%D0%B5%D1%82%D0%B8%D1%8F-%D0%B5%D1%82%D0%B0%D0%B6-%D0%B2-%D0%B1%D1%83%D1%80%D0%B3%D0%B0%D1%81-%D1%81%D0%BD%D0%B8%D0%BC%D0%BA%D0%B0-news888236.html", "text": "38-годишна жена е сложила край на живота си, скачайки от деветия етаж на блок 59 в  бургаския жк \"Славейков\", съобщи Флагман.бг. Трагедията се е разиграла тази сутрин малко след 04:00 ч. Тялото е забелязано от съседи, които са изпаднали в шок. По информация на Флагман.бг младата бургазлийка е живяла с майка си в апартамента, тя се е хвърлила от прозореца на стаята си. Засега не са ясни причините за фаталното решение. Сподели:", "date": "2019.12.01", "title": "Млада жена скочи от деветия етаж в Бургас (СНИМКА)"}
{"url": "https://pik.bg/%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D0%BC%D0%B5-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B4%D0%B5%D0%BD-%D0%B7%D0%B0-%D0%B1%D0%BE%D1%80%D0%B1%D0%B0-%D1%81%D1%8A%D1%81-%D1%81%D0%BF%D0%B8%D0%BD-news888182.html", "text": "Днес от 16:00 ч. на Моста на влюбените при НДК доброволци от клубовете на БМЧК от софийски училища ще раздават информационни материали и червени панделки. Те ще проведат и анкета, с която ще проверят осведомеността на гражданите за начините на предаване и предпазване от ХИВ, а в 17:00 ч. в Студентския дом – София, доброволци на БМЧК ще изнесат пред български и чуждестранни студенти презентация по темата. В подлеза на метростанция \"Сердика\" от 16:00 до 17:00 ч. младежите ще разиграват образователни игри, посветени на борбата с ХИВ/СПИН и ще раздават информационни здравни материали. В рамките на инициативата всички софиянци и гости на града ще могат да се включат в традиционното шествие на доброволците на Столичната организация на БЧК, което ще тръгне в 17:00 ч. от пл. \"Св. Неделя\", ще премине по бул.\"Витоша\" и ще приключи на Моста на влюбените. Участниците ще оформят с плат и запалени свещи червената панделка – международен символ на анти-СПИН кампанията. Партньори на Българския Младежки Червен кръст в отбелязването на 1 декември са: Министерството на здравеопазването, Фондация „Сингъл степ“, Българската асоциация по семейно планиране и сексуално здраве и Център за сексуално здраве – София. ългарският Младежки Червен кръст организира редица инициативи и събития, посветени на 1 декември – Световния ден за борба с ХИВ/СПИН, съобщиха от пресцентъра на БЧК. Сподели:", "date": "2019.12.01", "title": "Отбелязваме Световния ден за борба със СПИН"}
{"url": "https://pik.bg/%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D1%81%D1%82%D0%B0%D0%BD%D0%B0-%D1%8F%D1%81%D0%BD%D0%BE-%D0%B7%D0%B0%D1%89%D0%BE-%D0%BA%D1%80%D0%B5%D0%BC%D0%B5%D0%BD%D0%B0-%D0%B5-%D1%81%D0%BA%D0%BE%D1%87%D0%B8%D0%BB%D0%B0-%D0%BE%D1%82-%D0%B1%D0%BB%D0%BE%D0%BA%D0%B0-%D1%81%D0%B8-%D0%B2-%D0%B1%D1%83%D1%80%D0%B3%D0%B0%D1%81-news888307.html", "text": "38-годишната Кремена от Бургас е жената, която се самоуби, скачайки от деветия етаж на блок 59 в жк \"Славейков\". Това научи Флагман.бг. Трагедията се разигра тази сутрин малко след 04:00 часа. Жената се е хвърлила от терасата на стаята си и е издъхнала на място. През последните години Кремена е имала психически проблеми. Тя живеела с майка си в апартамента и често между двете е имало скандали, разкриха съседи на семейството. Тя няколко пъти пробвала да сложи край на живота си, но опитите й били неуспешни. \"Чувала съм, че и преди се е опитвала да се самоубие, но по какъв начин - не мога да ви кажа. Много тъжно - беше много красива жена - като изписана. Жалко и за сина й, който остава без майка\", каза съседка от първи вход на блок 59. Кремена се е омъжила много млада за благоевградчанин. Не след дълго им се родил син, няколко години по-късно обаче се разделили. Бургазлийката се е прибрала в родния град при майка си, а грижите за детето е поел баща му. Тази година синът й е абитуриент. \"Не ми е известно да са поддръжали връзка със сина си и бившия й мъж. Може заради това да се е отключил психичният й проблем. На Вени й беше трудно да се справи с нея, често се караха. Кремена има и сестра, която обаче от години живее в чужбина\", казаха още съседи от блока. Сподели:", "date": "2019.12.01", "title": "ПЪРВИ ПОДРОБНОСТИ: Стана ясно защо Кремена е скочила от блока си в Бургас"}
{"url": "https://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8%D1%85%D0%B0-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8%D1%82%D0%B5-%D1%81%D0%BF%D0%B0%D1%81%D1%8F%D0%B2%D0%B0%D0%BB%D0%B8-%D0%BF%D0%B8%D1%80%D0%BE%D0%B3%D0%BE%D0%B2-%D0%BE%D1%89%D0%B5-5-%D0%BC%D0%B8%D0%BD%D1%83%D1%82%D0%B8-%D0%B8-%D1%89%D0%B5%D1%88%D0%B5-%D0%B4%D0%B0-%D1%81%D1%82%D0%B0%D0%BD%D0%B5-%D0%B3%D0%BE%D0%BB%D1%8F%D0%BC%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F-news888092.html", "text": "Пожарникарите, участвали пряко в спасяването на Института за спешна медицинска помощ \"Пирогов\", проговориха за изживения екшън, шок и ужас от първо лице. \"Сигналът се получи в 3,55 сутринта. Съобщението гласеше: „Гори стая в „Пирогов\", застрашени са 60 души. Трябваше да евакуираме тези хора на ръце буквално.” Това разказа старши инспектор Пламен Радев – оперативен дежурен по град. Той е част от първите екипи, отзовали се на сигнала за пожар в УМБАЛСМ \"Пирогов\". 11 пожарни коли тръгват към горящата сграда на „Пирогов”. Екипите стигат за 4 минути и извеждат 32-ма души от горящото второ отделение на болницата. Един от първите огнеборци, който влиза в задименото отделение, е Ангел Йорданов. „И се озовахме в дълъг коридор, който беше целият задимен. В дъното му се намираше горящата стая. Отваряхме стаите една по една, за да може да се разреди въздухът”, разказва пред Нова телевизия Ангел Йорданов, който е старши пожарникар. 32-ма пациенти във второ вътрешно отделение, повечето от които са на кислородна терапия, имат нужда от помощ. „Освен тяхното страдание имаше и живец. Искаха да живеят. Неимоверно това нещо се запечатва, остава в съзнанието ти”, допълва старши пожарникар Ангел Йорданов. Включват се и полицаи, лекари, сестри, санитари. Произшествието приключва за 15 минути. „След като загасихме пожара, се видяха и телата на загиналите”, казва Павел Лицов – началник на дежурна смяна при Първа районна служба. За огнеборците пожарът не е бил сложен, но отчитат, че ако се бяха забавили само с 5 минути, финалът щеше да е различен. „Щеше да стане голяма трагедия”, обяснява старши инспектор Пламен Радев. Всички признават, че при извънредни ситуации като тази също изпитват страх, но запазват хладнокръвие, за да продължат да спасяват. „Всеки се страхува, но все пак това ни е работата, ако ни е страх, нямаме работа там”, споделя Павел Лицов. „Колкото повече хора спасим, толкова по-добре, както за нас, така и за всички”, казва Ангел Йорданов. Те не се смятат за герои и вкъщи рядко говорят за работата си, но благодарение на нея стотици хора живеят втори живот. Сподели:", "date": "2019.12.01", "title": "Проговориха пожарникарите, спасявали \"Пирогов\": Още 5 минути и щеше да стане голяма трагедия"}
{"url": "https://pik.bg/%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0-%D1%81-%D0%BF%D1%80%D0%B5%D0%BC%D0%B8%D0%B5%D1%80%D1%81%D0%BA%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%E2%80%93-%D0%BE%D1%82-%D0%B2%D0%B8%D0%B4%D0%B5%D0%BD%D0%BE%D0%B2-%D0%BF%D1%80%D0%B5%D0%B7-%D0%BA%D0%BE%D1%81%D1%82%D0%BE%D0%B2-%D1%82%D0%B0-%D0%B4%D0%BE-%D0%B1%D0%BE-news887246.html", "text": "Е, близо сме до раздялата с поредната сесия на Народното събрание. И да си „поваканцуваме“ на спокойствие 20-ина дни по коледните и новогодишните празници. То не че депутатите ни не „ваканцуваха“ през цялата есенна сесия. Даже покрай местните избори си организираха и допълнителна близо едномесечна почивка. Ама и в останалите им 20-ина трудови дни май не се преработиха силно. Съдейки по данните от сайта на парламента, те са приели общо 10 закона и около 30 решения. Вторите са предимно от категорията „загледал съм се в пъпа си“. В смисъл – попълване на комисии, замяна на напуснали депутати с нови, избор на двама зам.-председатели, създаване на поредните „временни комисии“ и т.н. А от десетте „закона“ само един е истински. Има и две ратификации и останалите седем са любимите депутатстки „ЗИД-ове“. На парламентарен жаргон това ще рече „Закон за изменение и допълнение“ (ЗИД). Което пък на свой ред иде да каже, че е гласуван някакъв нефелен законопроект, който незабавно подлежи на промени. Нещо като „ремонт на ремонта“. Или като „обухме си съдрани гащи и дайте да ги кърпиме“. „Кръпките“ обаче стават толкова чести и толкова много, че човек направо се обърква. Аз например, макар и водач на МПС с над половинвековен стаж, никога не знам какво нарушение евентуално съм извършил според последния ЗИД за Закона за движение по пътищата. Спасявало ме единствено това, че и самите катаджии не смогват да ги запаметят... Най-лошо обаче е със ЗИД-овете на законите за съдебната система. Всъщност една от основните причини тя да не работи е именно във факта, че непрекъснато се променя законовата й основа. А приносът на депутатите за това е безспорен, огромен и най-вече изключително вреден. От друга страна обаче, за тях това е и най-лесно. Пък дори и защото идеално се вписва в правилото „слушкай и папкай“. Защо им е да се напрягат, вместо покорно да чакат „някой отгоре“ да им спусне поредния ЗИД и те още по-покорно да го гласуват... Да, но този „някой отгоре“ далеч не е анонимен. Напротив – знае се и кой е, и откъде е – от изпълнителната власт. И тук стигам до главното противоречие на нашия многострадален преход. Обикновено се говори, че сме били „парламентарна република“. Не, според чл. 1 от Конституцията ние сме „република с парламентарно управление“. Разликата, както се казва, е малка, но съществена. Защото означава, че именно Народното събрание управлява, като излъчва правителство и контролира неговите действия. А не обратното. У нас обаче това „обратното“ вече е здрава традиция. От Виденов през Костов, та до Борисов нашите депутати се държат като в „република с премиерско управление“. Сиреч, който държи изпълнителната власт, той контролира и парламентарното мнозинство, превръщайки го в послушен слуга на неговата воля. Това ще го видим и до края на тази сесия, когато ще се приеме и най-важният за годината закон – за държавния бюджет. Ще видим и поредния парламентарен цирк, този път с „алтернативния бюджет“ на БСП. Циркът ще приключи с убедителна победа на мнозинството и пълно поражение за опозицията. Пък дори и поради простата причина, че бюджетът се изпълнява от правителството. И че ако другарката Нинова има други идеи (в интерес на истината, част от тях нелоши), тя трябва да е наясно, че ако иска повече пари за нещо „социално“, е длъжна да каже и от кое друго перо да се вземат. А тъй като това няма да се случи, сесията ще завърши само с пропагандния опозиционен шум. И с поредното тържество на многострадалната ни „република с премиерско управление“... Сподели:", "date": "2019.12.01", "title": "Проф. Драгомир Драганов: Република с премиерско управление – от Виденов през Костов, та до Борисов"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D0%B7%D0%B0%D0%BA%D1%83%D0%BF%D0%B8-%D0%BD%D0%BE%D0%B2-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-news888187.html", "text": "След като България остана без медицински хеликоптер, сега се предвижда купуването на нова машина за спешни случаи, съобщава Нова телевизия. Средствата ще бъдат осигурени от оперативна програма „Региони в растеж”. Планира се хеликоптер да има още следващата година. Доктор Максим Митев от „Спешна помощ” е готов веднага да смени линейката с хеликоптер. Според него машината би била най-полезна при инциденти с много пострадали като катастрофата в Своге, през миналото лято. „Тогава би било хубаво да се използва хеликоптер, за да можем да се придвижим по-бързо и по-ефективно към мястото на инцидента. Ще можем да окажем най-ефективно доболнична спешна помощ”, обясни д-р Максим Митев. У нас медицински хеликоптер имаше до юли. Тогава фирмата-собственик го продаде в Грузия. Той беше използван редовно при над 20 спасителни акции от Планинската спасителна служба. „Всяка година сме правили по 5-6 акции, които са налагали употребата на хеликоптер. Бяхме достигнали до едни чудесни резултати. За съжаление, това вече не е налично”, каза директорът на Планинската спасителна служба Емил Нешев. България остана единствената държава в Европейския съюз без въздушна линейка. Пари за нова обаче вече са намерени – 20 млн. лв. ще дойдат по програмата „Региони в растеж”. „За да имаме по-качествено здравеопазване и повече спасени животи хеликоптерът и това, което изпълняваме като пилотна инициатива с Министерство на здравеопазването, е много важно”, обясни зам.-министърът на регионалното развитие и благоустройството Деница Николова. „Хеликоптерът ще се отрази прекрасно върху качеството и бързината на оказване на помощ на тежко пострадали в трудни условия”, допълва Нешев. По въздух ще може много по-бързо да се помага и при необходимост от трансплантации. Предвидени са средства за обучение на пилоти, както и медицински екипи. Според лекарите особена разлика в работата няма да има. „Това оборудване, което ние го използваме в линейките  е абсолютно същото и в хеликоптера. Вече сме научени и запознати как да работим спокойно с тази апаратура. Можем да действаме ефективно”, заявява д-р Митев. Заложено е дейността на хеликоптера да е под контрола на здравното министерство. След като бъде купена първата машина ще се търси вариант и за още. „Разграфяването на държавата трябва така да се направи, че да се гарантира оказване на помощ във всяка една точка на страната, в рамките на 15 минути”, заключи Емил Нешев. Сподели:", "date": "2019.12.01", "title": "България ще закупи нов медицински хеликоптер"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B5%D1%82%D0%BE-%D0%BA%D0%BE%D1%8F-%D0%B5-%D0%B4%D0%B5%D0%BD%D0%B8%D1%86%D0%B0-%D1%81%D0%B0%D1%87%D0%B5%D0%B2%D0%B0-%D0%BA%D0%BE%D1%8F%D1%82%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B8-%D0%B8%D0%B7%D0%B1%D1%80%D0%B0-%D0%B2%D0%BC%D0%B5%D1%81%D1%82%D0%BE-%D0%B1%D0%B8%D1%81%D0%B5%D1%80-%D0%BF%D0%B5%D1%82%D0%BA%D0%BE%D0%B2-%D0%B7%D0%B0-%D1%81%D0%BE%D1%86%D0%B8%D0%B0%D0%BB%D0%B5%D0%BD--news888325.html", "text": "Министър-председателят Бойко Борисов обяви преди минути, че във вторник на коалиционен съвет ще предложи Деница Сачева за нов социален министър. В момента тя е зам.-министър на образованието. . Деница Сачева е магистър по връзки с обществеността от Факултета по журналистика и масова комуникация към Софийския университет „Св. Климент Охридски“ и магистър по здравен мениджмънт от Университет „Проф. д-р Асен Златаров“ - гр. Бургас. Дипломиран бакалавър по социална педагогика от Югозападен университет „Неофит Рилски“ – гр. Благоевград. Започва кариерата си в Министерството на труда и социалната политика, където заема различни позиции – от специалист до ръководител сектор в Националния център за социално подпомагане. През 1999 г. заема длъжността началник на дирекция “Международно сътрудничество, европейска интеграция и проекти” в Националната здравноосигурителна каса. В периода 1999-2001 г. е началник на кабинета на министъра на здравеопазването, като отговоря за връзките с международните институции, Международния валутен фонд, Световната банка и Европейската комисия. От 2016 г. до април 2017 г. е била заместник-министър на труда и социалната политика. От 2017 г. до сега е заместник-министър на образованието. Владее свободно английски език, ползва немски и руски език. Сподели:", "date": "2019.12.01", "title": "САМО В ПИК: Ето коя е Деница Сачева, която Борисов си избра вместо Бисер Петков за социален министър"}
{"url": "https://pik.bg/%D0%B3%D0%BE%D1%80%D0%B5%D1%89%D0%B8-%D1%82%D0%B5%D0%BC%D0%B8-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D1%80%D0%BE%D1%87%D0%B5%D1%82%D0%BE%D1%85-%D0%B4%D0%BE%D1%81%D1%82%D0%B0-%D0%B3%D0%BB%D1%83%D0%BF%D0%BE%D1%81%D1%82%D0%B8-%D0%B7%D0%B0-%D0%B2%D0%B8%D0%B7%D0%B8%D1%82%D0%B0%D1%82%D0%B0-%D0%B2-%D1%81%D0%B0%D1%89-%D0%BD%D0%B5-%D0%B7%D0%BD%D0%B0%D0%B5%D1%85-%D0%B7%D0%B0-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5%D1%82%D0%BE--news888329.html", "text": "\"Прочетох доста глупости за държавната ни визита в САЩ. Не знаех за уволнението на Бисер Петков от поста социален министър, току-що научих, че ще го замени Деница Сачева.\" Това заяви по Нова телвизия вицепремиерът и военен министър Красимир Каракачанов. Според него язвителните коментари по повод визитата в САЩ са въпрос на възпитание и степен на информираност. Вицепремиерът сподели, че в Белия дом е било получено одобрение за работата на българското правителство. Той припомни, че 2 процента от БВП на страната се отделят за отбрана, нещо, което не е било правено в продължение на 30 години и затова армията ни е функционирала в условията на недоимък и с риск за живота и здравето на военнослужещите. Сега обаче вече се реализират програми по модернизирането на ВВС, на Сухопътни войски и флота. В това число се модернизират учебните самолети Л-39, \"Пилатос\", на бойните Су-25, МиГ-29. В контекста на това ефективно сътрудничество и покупката на американските Ф-16 е и изграждането на Координационния център на НАТО във Варна. В отговор на политически въпроси Каракачанов подчерта, че коалицията е стабилна, въпреки че от медиите той е разбрал и за уволнението на социалния министър Бисер Петков, с когото е работил професионално много добре. От медиите научил и за замяната на Петков с Деница Сачева. По повод исканата оставка на Валири Симеонов от поста зам.-председател на Народното събрание Каракачанов каза, че \"не живеем в болшевишка държава и че няма вечна вина\". Според него Симеонов не може да бъде сатанизиран и той вече е платил за грешката, която е направил по отношение на протестиращите майки. Сподели:", "date": "2019.12.01", "title": "ГОРЕЩИ ТЕМИ! Каракачанов: Прочетох доста глупости за визитата в САЩ. Не знаех за уволнението на Бисер Петков, току-що научих за Деница Сачева"}
{"url": "https://pik.bg/%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%BA%D0%B0%D0%BD%D0%B0%D0%BB-%E2%80%9E%D0%B8%D1%81%D1%82%D0%B0%D0%BD%D0%B1%D1%83%D0%BB%E2%80%9C-%D1%89%D0%B5-%D0%BF%D1%80%D0%BE%D0%BC%D0%B5%D0%BD%D0%B8-%D1%85%D0%BE%D0%B4%D0%B0-%D0%BD%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%BC%D0%BE%D1%80%D1%81%D0%BA%D0%B8%D1%82%D0%B5-%D0%BF%D1%80%D0%B5%D0%B2-news888247.html", "text": "Началото на строителството на канал „Истанбул“ ще бъде повратен момент в историята на транпсортните превози. Това заяви министърът на външните работи на Турция Мевлют Чавушоглу, коментирайки значимостта на канала, който трябва да стане алтернатива на пролива Босфор, предава „Анадолската агенция“, цитирана от „Фокус”. По-рано турските власти съобщиха, че маршрутът на новата транспортна артерия между Черно и Мраморно морета ще преминава през територията на истанбулските райони Кючюкчекмедже, Сазлидере и Дурусу. Сподели:", "date": "2019.12.01", "title": "Външният министър на Турция: Канал „Истанбул“ ще промени хода на историята на морските превози"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA-%D0%BF%D1%80%D0%B8%D0%BD%D1%86-%D1%85%D0%B0%D1%80%D0%B8-%D1%81%D0%B5-%D0%B8%D0%B7%D0%B4%D0%B0%D0%B4%D0%B5-%D1%87%D0%B5-%D0%BC%D0%B5%D0%B3%D0%B0%D0%BD-%D0%B5-%D0%B1%D1%80%D0%B5%D0%BC%D0%B5%D0%BD%D0%BD%D0%B0-%D0%BE%D1%82%D0%BD%D0%BE%D0%B2%D0%BE-news888116.html", "text": "Обединеното кралство явно в момента не се вълнува от нищо друго освен от новината за предстоящо попълване на кралското семейство с още един член. Преди броени дни таблоидите затръбиха вестта за евентуална четвърта бременност на Кейт Мидълтън. Междувременно Меган Маркъл се озова в същата позиция. Въпреки че синът ѝ Арчи е само на шест месеца, някои медийни наблюдатели внушанат, че херцозите на Съсекс бързат да настигнат Уилям и Кейт по брой на наследниците им. Въпреки че Меган не говори открито за плановете си относно количеството на бъдещите си потомци, според експерти тежката дума по въпроса се пада на нейния съпруг – принц Хари. Именно той сподели неотдавна пред репортери желанието си да има второ дете, а на следващия ден им направи лек намек с думите сами да си изградят хипотези кога точно ще се случи това. В същото време Express.co.uk съобщи, че преди два дни принцът отишъл в една от военните части, където разговарял със семействата на военните. Там, според журналисти, Хари бил особено активен и развълнуван в разговорите си с онези двойки, които имали по две деца. Преслава копнее за още деца След толкова години в сянка - ще седне ли Камила в трона на Елизабет II? „Той се интересуваше как стоят нещата с вторите деца, тъй като в семейството ни наскоро се появи още едно дете“, обясни пред медията една от участничките в диалога на име Сузи. „Опитахме се да го убедим Меган да му роди второ дете“, добави още тя. Това пък се оказа напълно достатъчно, за да се роди мълвата за втора бременност на Меган. Някои британски медии пък гадаят, че кралската двойка ще запази информацията в тайна, докато не реши официално да я съобщи на сватбената церемония на принцеса Беатрис, насрочена за началото на 2020 г. Първата бременност на Меган бе публично оповестена на сватбата на принцеса Евгения. Медиите на Острова дори вече спекулират и с мястото, където Меган ще роди този път. Сред предположенията е сюблимният момент да се случи в САЩ. Така херцогинята ще бъде по-далеч от дебнещите я зад всеки ъгъл британски таблоиди, които не пропускаха да отразяват всеки един неин ход по време на първата ѝ бременност, смятат те. Сподели:", "date": "2019.12.01", "title": "Ето как принц Хари се издаде, че Меган е бременна отново"}
{"url": "https://pik.bg/%D1%82%D1%80%D1%83%D0%BF-%D0%BD%D0%B0-%D0%BC%D0%BB%D0%B0%D0%B4-%D0%BC%D1%8A%D0%B6-%D0%B1%D0%B5-%D0%BE%D1%82%D0%BA%D1%80%D0%B8%D1%82-%D0%BA%D1%80%D0%B0%D0%B9-%D1%81%D0%BE%D0%B7%D0%BE%D0%BF%D0%BE%D0%BB%D1%81%D0%BA%D0%B0%D1%82%D0%B0-%D1%80%D0%B5%D0%BA%D0%B0-%D1%80%D0%BE%D1%81%D0%B5%D0%BD-%D1%81%D0%BD%D0%B8%D0%BC%D0%BA%D0%B0-news888262.html", "text": "Труп на млад мъж бе открит тази сутрин край коритото на созополската река Росенска, съобщава Флагман.БГ. По първоначална информация починалият е на видима възраст между 20 и 25 години. Засега не са ясни причините за смъртта, но по непотвърдена информация младият мъж е родом от с. Росен. Сподели:", "date": "2019.12.01", "title": "Труп на млад мъж бе открит край созополската река Росен (СНИМКА)"}
{"url": "https://pik.bg/%D0%BC%D1%8A%D0%B6-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F%D0%BB-%D0%BA%D1%83%D1%87%D0%B5-%D0%B2-%D0%B4%D0%B8%D0%BC%D0%BE%D0%B2%D0%BE-%D0%BE%D1%82%D0%BD%D0%B5%D1%81%D0%B5-%D0%B3%D0%BB%D0%BE%D0%B1%D0%B0-news888250.html", "text": "Мъж, застрелял куче пред ресторант в Димово, бе осъден да заплати глоба в размер на 1 000 лв. Наказанието на С.С. бе наложено преди дни от районния съд в Белоградчик, съобщава „Конкурент”. Кървавата сцена се разиграла на 28 юни на метри от ресторант „Белия брег“ в града. Тогава С.С. излязъл от ресторанта с кошчета за боклук, за да ги изхвърли в намиращата се на улицата кофа за смет. Приближавайки кофата обаче, около нея се навъртало куче, което започнало да го лае застрашително. Мъжът изтървал боклука, върнал се в ресторанта да вземе метла и отново излязъл навън. Четириногото още било до кофата за смет и пак започнало да го лае. Гневен С.С. влязъл обратно в сградата и взел законната пневматична пушка на баща си. Отворил един от прозорците с изглед към кофите за смет, прицелил се и гръмнал животното. Изстрелът бил чут от служителка на аптеката, която се намира до ресторанта. Жената бързо излязла на улицата и видяла как кучето паднало на земята и издъхнало. Малко по-късно и собственичката на животното научила за смъртта му и веднага подала сигнал на тел. 112. На мястото пристигнали униформени, които направили оглед и започнали разследване. Като видял полицаите стрелецът веднага предал доброволно пушката на баща си и разказал какво е станало. Освен глобата за стрелбата, С.С. е осъден да заплати и разноските по делото в размер на 145 лв. Решението подлежи на обжалване и протест пред Видинския окръжен съд. Сподели:", "date": "2019.12.01", "title": "Мъж, разстрелял куче в Димово, отнесе глоба"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D1%81%D0%B5%D1%80%D0%B3%D0%B5%D0%B9-%D0%B8-%D0%B5%D0%BB%D0%B5%D0%BD%D0%B0-%D0%BF%D0%B0%D0%BA-%D0%B2-%D0%B4%D1%83%D0%B5%D1%82---%D0%B1%D1%83%D1%82%D0%B0%D1%82-%D0%BB%D0%B8-%D0%B7%D0%B0%D0%B5%D0%B4%D0%BD%D0%BE-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BE%D1%82-%D0%B2%D1%8A%D1%80%D1%85%D0%B0-%D0%BD%D0%B0-%D0%B1%D1%81%D0%BF-news888304.html", "text": "Председателят на ПЕС Сергей Станишев и бившата му половинка и настоящ евродепутат Елена Йончева работят в тясно сътрудничество на европейската сцена. Двамата дадоха съвместно интервю за Би Ти Ви и с поведението и думите си загатнаха, че Йончева е минала на страната на Сергей Станишев и вътрешната опозиция в БСП. Припомняме, че за тоталния разрив в отношенията между Корнелия Нинова и Елена Йончева се заговори след интервю на лидерката на БСП, в което обяви, че засега евродепутатката не се бори с корупцията, както обещаваше, и очаква повече от нея. От известно време пък Елена Йончева се загуби от медийното пространство и появата й със Сергей Станишев дава индикации, че е минала към вътрешната опозиция в БСП и заедно с лидера на ПЕС ще се борят за свалянето на Корнелия Нинова от власт. За близостта между Йончева и Станишев говори и фактът, че в края месец октомври двамата са единствените евродепутати от БСП, които подкрепят резолюция на ЕП срещу Русия. Евродепутатката коментира искането за свалянето на имунитета й. \"Не ме изненада това искане. В мой интерес е да съм без имунитет\", заяви Елена Йончева. \"Естествено, че подкрепям Елена Йончева. Познавайки я много добре от години, убеден съм в нейната невинност и знам как се чувства\", защити бившата си половинка Сергей Станишев. \"Борбата с корупцията, ако зависи от един или няколко души, тя е обречена\", обяви Йончева, като по този начин контрира думите на Корнелия Нинова, която преди дни заяви, че евродепутатката като че ли не бори достатъчно корупцията. \"Може би Нинова няма достатъчно информация какво правя в Европейския парламент. Ние направихме всичко, което трябва по темите, по които работихме. Всички сигнали са в прокуратурата. Направих всичко, което зависи от мен и моите колеги\", добави Елена Йончева. Тя призна, че с Корнелия Нинова са се чули едва днес, като лидерката на БСП е заявила подкрепата си за нея. \"Малко нелепо е да се приема в БСП, че Елена Йончева е отговорна за борбата с корупцията и след като я няма в българския парламент, никой в БСП да не се бори с корупцията\", застана зад Йончева Сергей Станишев. На въпрос трябва ли да бъде сменен лидерът на БСП Сергей Станишев заяви: \"Защо след 3 години една след друга загуба не се правят изводите за политиката, която се провежда от БСП. Тя очевидно не води към това да бъдем възприети като алтернатива. За съжаление на последния национален съвет видяхме нулева търпимост към критика, критично мнение и самокритичност Елена Йончева също загатна, че подкрепя исканията за смяната на Нинова начело на БСП: \"Успешният лидер на БСП ще бъде този, който ще изведе партията до победа\", лаконично коментира евродепутатката. Сподели:", "date": "2019.12.01", "title": "ЕКСКЛУЗИВНО В ПИК: Сергей и Елена пак в дует - бутат ли заедно Корнелия от върха на БСП"}
{"url": "https://pik.bg/%D0%BA%D0%BE%D1%80%D0%B1%D0%B8%D0%BD-%D0%BD%D0%B5-%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%B4%D0%B0-%D0%B8%D0%B7%D0%BB%D0%B5%D0%B6%D0%B0%D0%B2%D0%B0%D1%82-%D1%86%D1%8F%D0%BB%D0%B0%D1%82%D0%B0-%D1%81%D0%B8-%D0%BF%D1%80%D0%B8%D1%81%D1%8A%D0%B4%D0%B0-news888248.html", "text": "Reuters, цитиран от \"Фокус\" „Не е задължително“ осъдените терористи да излежават цялата си присъда, заяви лидерът на основната британска опозиционна Лейбъристка партия Джереми Корбин, след като освободен предсрочно терорист уби двама и рани още трима на Лондонския мост в събота, предава . Осман Хан, облечен с фалшива жилетка с експлозиви и въоръжен с ножове, направи клане след конференция за криминална реабилитация до Лондонския мост в петък. 28-годишният британец бе свален от земята от минувачи и застрелян от полицията. Полицията заяви, че Хан преди това е бил осъждан за терористични престъпления, но е освободен предсрочно от затвора. Лидерът на лейбърите Джеръми Корбин заяви пред Sky News, че човек, осъден за терористични престъпления, „не е задължително“ да излежи пълната си присъда. Сподели:", "date": "2019.12.01", "title": "Корбин: Не е задължително терористите да излежават цялата си присъда"}
