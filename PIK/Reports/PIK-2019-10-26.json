{"url": "https://pik.bg/%D0%BD%D0%B8%D0%BD%D0%B0-%D0%BD%D0%B8%D0%BA%D0%BE%D0%BB%D0%B8%D0%BD%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B3%D0%BE%D0%BB%D1%8F%D0%BC-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D1%81%D0%BE%D1%84%D0%B8%D1%8F-%D0%B8-%D1%82%D1%83%D1%80%D0%BD%D0%B5-news879767.html", "text": "Певицата Нина Николина планира голям концерт в София и национално турне 2019/2020  \"Класика & Традиция\" с Русенската филхармония. Това обяви самата тя пред БТВ Концертът \"Нина Николина LIVE\"  ще е на 2 ноември, като в него участват Калин Вельов  барабани и перкусии, Мартин Ташев тромпет и вокал, Ясен Велчев клавишни, Таня Първанова вокал. След това Нина Николина продължава с националното турне \"Класика & Традиция\" 2019 /2020 г. с Русенската филхармония. Съвместният проект на Нина с Държавна опера Русе е инспириран от Златните хитове на българския песенен фолклор. Той ще се осъществи с оркестрацията и под диригентската палка на Георги Милтиядов. Сподели:", "date": "2019.10.26", "title": "Нина Николина подготвя голям концерт в София и турне"}
{"url": "https://pik.bg/%E2%80%9E%D1%84%D0%B5%D0%B9%D1%81%D0%B1%D1%83%D0%BA%E2%80%9D-%D0%BF%D1%83%D1%81%D0%BA%D0%B0-%D0%BC%D0%BE%D0%B4%D0%B5%D1%80%D0%BD%D0%B8%D0%B7%D0%B8%D1%80%D0%B0%D0%BD-%D0%BD%D0%BE%D0%B2%D0%B8%D0%BD%D0%B0%D1%80%D1%81%D0%BA%D0%B8-%D1%80%D0%B0%D0%B7%D0%B4%D0%B5%D0%BB-news879803.html", "text": "\"Фейсбук” се променя и ще предлага новини по различен начин. Тестовете на новото лице на най-популярната социална мрежа вече започнаха със стотици хиляди потребители в Северна Америка, съобщават световните агенции, цитирани от Нова телевизия. Собственикът на интернет гиганта Марк Зукърбърг обеща широта на съдържанието и по-малко фалшиви новини. „Фейсбук” пуска реорганизиран и модернизиран новинарски раздел. Първите, които ще го видят, са 200 000 потребители на социалната мрежа в Съединените щати. Основателят и директор на компанията Марк Зукърбърг не пести похвалите за новата форма на новините. \"За първи път от създаването на „Фейсбук”, ще има специален раздел за журналистика от високо качество. Не говорим само за наш алгоритъм, който да подбира новините. Наели сме опитни хора, които разбират от журналистика и имат успешна работа в тази сфера\", каза създателят на интернет гиганта Марк Зукърбърг Този ход на „Фейсбук” идва под натиска на общественото мнение, както и недоволството на политици и активисти, че социалната мрежа се е превърнала в платформа за фалшиви новини. Често има и съмнения, че недобросъвестни елементи използват „Фейсбук” за опити да манипулират нагласите на милионите потребители по редица чувствителни въпроси. \"Възможността хората да персонализират новинарския си поток няма да бъде отнета. Главните теми и основното водещо съдържание в секцията ще бъдат подбирани от професионалисти, на които плащаме за това. Така ще избираме какво да показваме, а няма да показваме всичко, което даден издател е решил да публикува\", каза още Зукърбърг. От „Фейсбук” обявиха, че са заделили 300 милиона долара за новата дейност. Според експерти това бележи значителна промяна в работата на социалната мрежа и отношенията й с традиционните медии. \"Наблюдаваме внимателно процеса, защото реално за пръв път „Фейсбук” ще плаща значителни суми на издателите. Те и досега даваха някакви пари за видео излъчванията в опцията „Фейсбук Лайв”, но тази програма е по-мащабна, по-дългосрочна и парите за медиите са повече\", заяви Кен Доктър, медиен експерт. Експертите подчертават, че новата идея на интернет гиганта има очевидни проблеми. От „Феайсбук” казват, че ще започне новинарския раздел с около 200 медии, сред които традиционни издания като \"Уолстрийт джърнъл\". Следващата стъпка е да се включат международните медии и селекцията става сложна. \"Кой взима решенията и кой пасва на определението \"легитимна новинарска организация\"? Именно този въпрос, с който се сблъскаха и „Епъл” и „Гугъл”, създаде проблеми на „Фейсбук”, които стигнаха до Конгреса. Имаме 48 щатски главни прокурори, които гледа и когато „Фейсбук” каже:  \"тази медия не е легитимна, тази оценка може да бъде поставена под въпрос!\", каза Доктър. \"Наясно съм, че за да се ползва нашия продукт с доверие и уважение, той трябва да бъде максимално независим\", добави Зукърбърг. Собственикът на „Фейсбук” се съгласи, че предизвикателства има, но изрази увереност, че избраният път е правилен. Сподели:", "date": "2019.10.26", "title": "„Фейсбук” пуска модернизиран новинарски раздел"}
{"url": "https://pik.bg/%D1%81%D1%8A%D1%80%D0%B1%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%B5%D0%B2%D1%80%D0%B0%D0%B7%D0%B8%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-news879768.html", "text": "Сърбия подписа споразумение за създаване на зона за свободна търговия със страните от Евразийския икономически съюз, съобщи ТАСС, цитирани от БНР. С този документ Белград получава достъп до пазар от 183 милиона души от Армения, Беларус, Казахстан, Киргизия и Русия. От Брюксел предупредиха, че Сърбия трябва да напусне Евразийския икономически съюз в деня, в който се присъедини към Европейския съюз. Това условие важи за всички държави-членки. Сръбският премиер Ана Бърнабич подчерта, че Сърбия трябва да се грижи за интересите на своите граждани и това споразумение не е проблем по пътя на страната й към Европейския съюз. Сподели:", "date": "2019.10.26", "title": "Сърбия подписа споразумение за свободна търговия с Евразийския съюз"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D0%BE%D1%81%D1%8A%D0%B4%D0%B8-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D0%B0%D1%89-%D0%B4%D0%B0-%D0%BE%D1%81%D1%82%D0%B0%D0%B2%D0%B8-%D0%B2%D0%BE%D0%B9%D1%81%D0%BA%D0%B8-%D0%B2-%D1%81%D0%B8%D1%80%D0%B8%D1%8F-news879776.html", "text": "Руското министерство на отбраната коментира изявления на ръководителя на Пентагона Марк Еспер относно запазването на част от американските войски в Източна Сирия, за които се предполага, че ще защитават нефтените находища в региона от „Ислямска държава“, предава московската медия Russia Today, цитирана от „Фокус”. Както отбеляза официалният представител министерството генерал-майор Игор Конашенков, всички находища на въглеводороди и други ресурси, намиращи се там, принадлежат изключително на сирийското правителство. \"Това, което Вашингтон прави в момента - завземането и контрола на нефтените находища в Източна Сирия под неговия въоръжен контрол, е най-просто казано, международен държавен бандитизъм\", каза той. Според него истинската причина за тази дейност \"се крие далеч от обявените от Вашингтон идеали за свобода и лозунгите за борба с тероризма\". Сподели:", "date": "2019.10.26", "title": "Москва осъди решението на САЩ да остави войски в Сирия"}
{"url": "https://pik.bg/%D0%B4%D1%80%D0%BE%D0%B3%D0%B8%D1%80%D0%B0%D0%BD-%D1%88%D0%BE%D1%84%D1%8C%D0%BE%D1%80-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B1%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news879771.html", "text": "Дрогиран шофьор без книжка е бил задържан във Враца, съобщиха от полицията в града, цитирани от „Булнюз”. Според информацията, на 25 октомври (петък) около 17:10 часа във Враца екип на районното управление спира за проверка лек автомобил „Рено Меган\", управляван от 30-годишен врачанин с инициали С. А., без свидетелство за управление на моторно превозно средство. При извършената проверка за употреба на наркотици, уреда е отчел положителен резултат на амфетамин. На водача е съставен акт по закона за движение по пътищата и акт за употреба на наркотични вещества. Изададен е талон за медицинско изследване в Център за спешна медицинска помощ Враца. Мъжът отказал да даде кръв за лабораторно изследване. Същият е задържан в районно управление Враца за срок до 24 часа. По случая е образувано бързо производство. Сподели:", "date": "2019.10.26", "title": "Дрогиран шофьор без книжка бе задържан във Враца"}
{"url": "https://pik.bg/%D1%83%D0%B6%D0%B0%D1%81%D1%8A%D1%82-%D0%B2-%D0%BA%D0%B0%D0%BC%D0%B8%D0%BE%D0%BD%D0%B0-%D0%BA%D0%BE%D0%B2%D1%87%D0%B5%D0%B3-%D0%BC%D0%BE%D0%BC%D0%B8%D1%87%D0%B5-%D0%BD%D0%B0%D0%BF%D0%B8%D1%81%D0%B0%D0%BB%D0%BE-%D1%81%D1%8A%D1%81-%D1%81%D0%B5%D1%82%D0%BD%D0%B8-%D1%81%D0%B8%D0%BB%D0%B8-%D0%BC%D0%BE%D0%B5%D1%82%D0%BE-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B8%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D0%BF%D1%80%D0%B8%D0%BA%D0%BB%D1%8E%D1%87-news879794.html", "text": "Още виетнамски семейства обявиха днес, че техни роднини може би са сред 39-те жертви, открити мъртви в контейнера на камион в Югоизточна Англия, предаде Асошиейтед прес. Британската полиция първоначално обяви, че загиналите вероятно са китайци, но призна, че \"нещата са в развитие“. Бащата на 20-годишния Нгуен Дин Луонг във Виетнам каза, че се бои, че синът му е сред мъртвите. Той каза пред АП, че не се е свързвал с него от миналата седмица, когато момчето казало на баща си, че ще се присъедини към група в Париж, която се опитва да достигне до Англия. \"Той често се обаждаше вкъщи, но от миналата седмица, когато говорихме за последно, от него няма никаква вест. Казах му, че може да отива където иска, стига да е безопасно, и да не се безпокои за пари, аз имам грижата за това“, каза Нгуен Дин Гиа. Бащата обясни още, че синът му е напуснал дома в централната провинция Хатин през 2017 г., за да работи в Русия, а по-късно в Украйна. През април 2018 г. пристигнал в Германия, а после във Франция. Казал на семейството си, че иска да отиде във Великобритания. По-големият брат на Луонг - Фам Дин Хай, каза, че Луонг имал татуировка на дясното си рамо, изобразяваща молещи се ръце върху кръст. Семейството добави, че е съобщило тази информация на местните власти, съобщава БТА. Виетнамското посолство в Лондон съобщи вчера, че е влязло във връзка с полицията относно изчезнала жена, смятана за една от мъртвите в камиона. Говорител на посолството каза, че е получило обаждане от семейство във Виетнам, което твърди, че тяхната дъщеря не се е обаждала след откриването на камиона с труповете. Би Би Си съобщи вчера, че е в контакт с шест виетнамски семейства, които също се страхуват, че техни близки са сред жертвите. Роднините на 26-годишната Фам Ча Ми казали на телевизията, че не могат да установят контакт с нея от вторник вечерта, когато за последно получили СМС, в който тя съобщава, че се задушава: \"Извинявайте много, мамо и татко... Моето пътешествие в чужбина приключва неуспешно. Мамо, обичам ви много тебе и татко. Умирам, защото не мога да дишам... Мамичко, толкова съжалявам“, написала тя. \"Полицията каза, че спешно се извършва работа по установяването на самоличността на жертвите, но засега тя не може да бъде потвърдена“, заяви китайски консулски служител в Лондон, цитиран от АП. \"Искам да подчертая, че каквато и да е тяхната националност, този инцидент е огромна трагедия, която насочва вниманието на международната общност към въпросите на нелегалната имиграция“, допълни той. Говорителката на китайското външно министерство Хуа Чунин каза, че китайските власти търсят информация и от полицията в Белгия, тъй като превозният контейнер е пристигнал с ферибот от Зеебрюге до Пърфийт, Англия, рано в сряда и е бил натоварен от шофьор на камион и откаран на няколко мили от там до Грейс, на 32 км източно от центъра на Лондон. Смята се, че камионът, който е регистриран в България от името на компания, притежавана от жена ирландка, е тръгнал от Северна Ирландия до Дъблин, откъдето се е качил на ферибот за Уелс, а после е прекосил южна Великобритания, за да поеме контейнера. 25-годишният шофьор е арестуван по подозрение в убийство. Вчера британската полиция арестува още трима души, заподозрени за убийство и заговор за трафик на хора. Католическият свещеник Данг Ху Нам от малкото градче Йен Тхан в централната виетнамска провинция Нгеан, на 300 км южно от Ханой, изрази пред Ройтерс мнение, че повечето от жертвите в камиона вероятно са от този затънтен аграрен район на страната, занимаващ се с отглеждане на ориз. Отецът каза, че е във връзка с няколко семейства на загиналите в камиона. \"Целият район потъна в скръб. Все още събирам данни за всички семейства на жертвите и довечера ще отслужа молитвена служба за тях. Това е катастрофа за нашата община\", заяви той. Някои от почернените семейства твърдят, че след трагичната вест от Великобритания трафикантите са им върнали парите за проваления нелегален трафик на близките им. Едно семейство съобщи, че става дума за 38 000 долара. Виетнамското външно министерство, цитирано от Ройтерс, съобщи днес, че е инструктирало посолството си в Лондон да съдейства на британската полиция за идентификация на жертвите. Китай обяви, че все още не може да потвърди националностите и самоличностите на жертвите, обявени първоначално за негови граждани. Във виетнамското интернет пространство циркулират предположения, че жертвите може би са пътували с фалшиви китайски паспорти. Сподели:", "date": "2019.10.26", "title": "УЖАСЪТ В КАМИОНА-КОВЧЕГ! Момиче написало със сетни сили: Моето пътешествие в чужбина приключва неуспешно. Умирам, защото не мога да дишам... Мамичко, толкова съжалявам"}
{"url": "https://pik.bg/%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B2%D0%B0%D1%82%D0%B8%D0%BA%D0%B0%D0%BD%D0%B0-%D0%BA%D0%BE%D0%BF%D0%B8%D0%B5%D1%82%D0%BE-%D0%BD%D0%B0-%D1%81%D1%8A%D0%B4%D0%B1%D0%B0%D1%82%D0%B0-%D0%B5-%D1%81%D0%B2%D0%B5%D1%89%D0%B5%D0%BD-%D0%B0%D1%80%D1%82%D0%B5%D1%84%D0%B0%D0%BA%D1%82-%D0%BD%D0%BE%D1%81%D0%B8-%D0%B2%D0%BB%D0%B0%D1%81%D1%82-%D0%B8-e-%D0%B5%D0%B4%D0%BD%D0%B0-%D0%BE%D1%82-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%BC-news879088.html", "text": "Главният свещен артефакт на Ватикана е Светото копие, с което, според легендите, страж е пронизал тялото на Иисус Христос. Смятало се е, че който го притежава, управлява света, защото то е надарено с огромна сила, която помага на притежателя си за завземането на властта, пише \"Май мистик\". Това е един от артефактите, които много хора по света са желаели да притежават. Копието на съдбата си има много имена. Някои го наричат Копие на силата, други Копие на Христос, трети - Светото копие или Копието на Лонгин. Въпреки многото си имена, става въпрос за един и същ артефакт, който предизвиква страхопочитание и желание да бъде притежавано. Легендата гласи, че който притежава копието, държи в ръцете си целия свят и това го прави невероятен късметлия. Хората винаги са се стремили към властта, а за някои всички средства за постигането й са добри. Те търсят тайнствени предмети, обръщат се към магове и вещици, четат древни текстове и обръщат едва ли не целия свят в търсене на най-силните, които биха могли да дарят притежателя си с невероятна сила. Откъде се е взело Копието на съдбата и защо именно с него е пронизан Иисус Христос? Легендата гласи, че Копието на съдбата е създадено от първосвещеник на име Финеес, който се славел с магьосническите си способности. За създаването на копието използвал свещени техники, които надарили оръжието с невероятна сила. От момента на създаването на мистериозния артефакт, който символизирал магическите сили на кръвта на юдеите, слуховете за него бързо обходили земното кълбо. То е било в много ръце и според легендите е помагало на собствениците си при постигането на високите им цели. Така за него започват да мечтаят страшно много хора, дори и цели народи. Славата му станала още по-голяма, след като римският войник Лонгин пробожда разпънатия Иисус Христос и го дарява с безсмъртие. След събитията с Христос около Копието на съдбата започват да се появяват нови истории за това кой го притежава и с каква сила се е сдобил благодарение на него. Сред тях има легенда за кръстоносците, които притежавали копието и с помощта му успели да превземат Йерусалим. Казват, че самият Наполеон е притежавал Копието на съдбата, но го е изгубил и затова не успял да победи Русия във войната. Копието се свързва и с Адолф Хитлер. Той копнеел да бъде собственик на древния предмет и вярвал, че това ще му помогне да завладее света. Известно е, че Фюрерът е обичал окултните науки и е търсил древни артефакти по целия свят. За тези цели той не е щадял нито пари, нито хора и е изпращал експедициите си в най-отдалечените кътчета на планетата. Но дори след като се сдобива с Копието на съдбата, той не успява да осъществи замисъла си и да подчини целия свят на волята си. Никой не знае кой ще бъде следващият собственик на копието и какви неща ще направи, ако го държи в ръцете си. Легендата за този артефакт е обвита в мистерия и никога няма да може да се разбере истината. Сподели:", "date": "2019.10.26", "title": "ТАЙНИТЕ НА ВАТИКАНА: Копието на съдбата е свещен артефакт! Носи власт и e една от големите мечти на Хитлер"}
{"url": "https://pik.bg/%D1%89%D0%B5-%D1%81%D0%B5-%D0%B8%D0%B7%D0%BC%D1%8A%D0%BA%D0%BD%D0%B5-%D0%BB%D0%B8-%D1%87%D0%B5%D1%80%D0%BD%D0%B0%D1%82%D0%B0-%D0%B2%D0%B4%D0%BE%D0%B2%D0%B8%D1%86%D0%B0-%D0%B7%D0%B0-%D1%81%D0%B0%D0%B4%D0%B8%D1%81%D1%82%D0%B8%D1%87%D0%BD%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B8%D0%BD%D0%B6-%D0%BC%D0%B8%D1%80%D0%B0%D0%B7%D1%87%D0%B8%D0%B5%D0%B2-news879777.html", "text": "Процесът срещу бившата учителка Веселина Гинева, която е подсъдима за жестокото убийство на уважавания инж. Димитър Миразчиев, навлиза в заключителната си фаза. Делото срещу Черната вдовица продължава на 29 октомври, когато трябва да бъдат изслушани последните двама свидетели – д-р Ивелина Праматарова и проф. д-р Добринка Радойнова. Очаква се след становищата на вещите лица да се премине към съдебни прения и изслушване на подсъдимата. Въпреки всички циркове, които Веселина Гинева разиграваше през последните години пред разследващите и в кулоарите на съда, до момента тя запазваше мълчание за зверското престъпление. Припомняме, че разложеният труп на уважавания инженер от Нефтохимическия комбинат бе открит през февруари 2015 година, натъпкан в кофа за боклук близо до Колежа по туризъм. За убийството бе арестувана бившата му съпруга, която месеци наред бе прибирала солидната му пенсия. Като по филмите, мистериозното убийство бе разплетено с помощта на анонимно писмо, изпратено до Боряна – студентската любов на Миразчиев. Жената, която даде ключови показания пред Бургаския окръжен съд, проговори ексклузивно пред \"Флагман\". От началото на съдебния процес Черната вдовица гради защитата си основно върху абсурдно звучащи обвинения, клевети и грубо погазване паметта на убития. За да отърве себе си, бившата възпитателка се опита да изкара убития долнопробен алкохолик, който едва ли не издъхнал, задушен от алкохолни пари – теза, която бе опровергана от няколко експертизи и редица свидетели. Сподели:", "date": "2019.10.26", "title": "Ще се измъкне ли Черната вдовица за садистичното убийство на инж. Миразчиев"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%BE%D0%B1%D1%81%D1%82%D1%80%D0%B5%D0%BB%D0%B2%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B8-%D1%81%D0%B5%D0%BB%D0%B8%D1%89%D0%B0-%D0%B2-%D1%81%D0%B8%D1%80%D0%B8%D1%8F-news879842.html", "text": "Артилерията на турската армия обстрелва гранични селища по магистрала Тел-Тамер-Дербасия в северозападната част на провинция Хашек (в Североизточна Сирия), съобщава сирийската държавна агенция SANA, цитирана от TACC, цитирани от \"Фокус\". Според информацията шест населени места са попаднали под обстрел. Няколко снаряда са паднали в Ал Хамдания, разположен в близост до град Рас ал Айн на сирийско-турската граница. Няма съобщения за жертви сред цивилните. Според агенцията, между турските войски и формированията на сирийската въоръжена опозиция, от една страна, и кюрдските сили, които са членове на Коалицията на Сирийските демократични сили (СДС), от друга, са възникнали ожесточени сблъсъци. По-рано кюрдската агенция Firat разпространи комюнике на командването на СДС, в което съобщава, че неговите части в хода на отблъскването на вражеските атаки са „унищожили 44 наемници, сражаващи се на страната на турската армия“. Загубите в редиците на СДС възлизат на трима бойци. Сподели:", "date": "2019.10.26", "title": "НАПРЕЖЕНИЕ: Турската армия обстрелва гранични селища в Сирия"}
{"url": "https://pik.bg/%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D1%81%D0%B5-%D0%B7%D0%B0%D1%81%D1%82%D1%8A%D0%BF%D0%B8-%D0%B7%D0%B0-%D0%BC%D0%B8%D1%80%D0%BD%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B0-%D1%81%D1%8A%D1%81-%D1%81%D0%B5%D1%83%D0%BB-news879778.html", "text": "Северна Корея се застъпва за мирен път за решението на конфликта със Сеул. Това заяви заместник-председателят на Държавния съвет в Пхенян Чой Рио Хе, предава ТАСС, цитирана от „Фокус”. Той заяви това в свое изкаване на втория ден от срещата на Движението на необвързаните държави в Баку. \"Настоящата международна ситуация напомня дните от началото на Студената война. Искаме напрежението на полуострова да бъде разрешено мирно и миризмата на барут да се разсее\", каза севернокрейският представител. Сподели:", "date": "2019.10.26", "title": "Северна Корея се застъпи за мирно решение на конфликта със Сеул"}
{"url": "https://pik.bg/%D0%B2%D0%BC%D0%B0-%D1%81-%D0%BD%D0%BE%D0%B2%D0%B0-%D0%B0%D0%BF%D0%B0%D1%80%D0%B0%D1%82%D1%83%D1%80%D0%B0-%D0%B7%D0%B0-%D0%B4%D0%B8%D0%B0%D0%B3%D0%BD%D0%BE%D1%81%D1%82%D0%B8%D0%BA%D0%B0-%D0%BD%D0%B0-%D1%85%D0%B5%D0%BF%D0%B0%D1%82%D0%B8%D1%82-%D1%81-news879773.html", "text": "Най-съвременната апаратура за неинвазивно (б.р. без биопсия) диагностициране на вируса на хепатит C (HCV) вече е на разположение на специалистите от Военномедицинска академия (ВМА), съобщиха от пресцентъра на ВМА, цитирани от „Дарик”. Статистиката сочи, че 91 000 души в България са инфектирани с вируса, който може да доведе до развитие на чернодробна цироза и рак на черния дроб, ако не се лекува навреме. Лечението на хепатит С, което се поема изцяло от НЗОК за всички здравноосигурени пациенти, води до пълно излекуване, но преди да се започне, е необходима специфична диагностика за установяване на вируса в кръвта (активна инфекция) и определяне на степента на чернодробна увреда. Досега чернодробната биопсия беше задължително изискване за започване на лечение и се явяваше бариера пред много пациенти с Хепатит С. От 1 октомври влезе в сила нова наредба на НЗОК, съгласно която биопсията отпада, ако оценката на чернодробната увреда бъде направена с други методи - ехографски и лабораторни, и само в лечебни заведения, които имат сертифицирани лаборатории за изследване на вируса на хепатит С ( EN ISO 15 189 - Медицински лаборатории. Изисквания за качество и компетентност ). В България има само две такива лаборатории, една от които се намира именно във ВМА. Специалистите от Клиниката по гастроентерология разполагат и с най-съвременната апаратура за неинвазивно (без биопсия) изследване на степента на чернодробна увреда - еластогарфия. Пациентите, инфектирани с вируса на хепатит С, могат да получат оценка на наличната инфекция и чернодоробна увреда напълно безплатно за тях, по клинична пътека на НЗОК. Не се заплаща нито едно от изискваните от НЗОК изследвания за започване на антивирусно лечение. Клиниката по гастроентерология на ВМА има акредитация от НЗОК за издаване на протоколи/предписване на скъпоструващи лекарства. Всеки желаещ може да направи консултация в Поликлиника - ВМА, с направление от личен лекар. Сподели:", "date": "2019.10.26", "title": "ВМА с нова апаратура за диагностика на хепатит С"}
{"url": "https://pik.bg/%D0%BE%D0%B3%D0%BD%D0%B8%D1%89%D0%B5-%D0%BD%D0%B0-%D1%87%D1%83%D0%BC%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5-%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D0%BE%D0%B1%D0%BB%D0%B0%D1%81%D1%82-%D1%81%D0%BC%D0%BE%D0%BB%D1%8F%D0%BD-news879674.html", "text": "Поредният случай на АЧС е установен при глиган в района на Мочуре. За обявената инфектирана зона е издадена заповед за ограничаване на достъпа до горски територии, което включва забрана за дърводобив, лов и туризъм до 22 ноември. Инфектираната зона попада на територията на Държавното горско стопанство в с. Смилян. В района, в който е наложена забраната за достъп ще се разрешава извършването на неотложни дейности след разрешение от Областната епизоотична комисия. Ограниченията за останалите пет инфектирани зони в Смолянска област бяха отменени в началото на октомври. Всички случаи на установяване на заразата са при мъртви диви прасета. Огнище на Африканска чума по свинете /АЧС/ е регистрирано в района на с. Мочуре, община Рудозем, съобщиха от Областната администрация в Смолян. Сподели:", "date": "2019.10.26", "title": "Огнище на чума по свинете е регистрирано в област Смолян"}
{"url": "https://pik.bg/%D1%82%D0%BE%D1%87%D0%B5%D0%BD-%D0%BC%D0%B5%D1%80%D0%BD%D0%B8%D0%BA-%D0%B1%D0%BE%D0%B1%D0%B8-%D0%BC%D0%B8%D1%85%D0%B0%D0%B9%D0%BB%D0%BE%D0%B2-%D0%BD%D0%B0-%D1%81%D0%B0%D1%84%D0%B0%D1%80%D0%B8-%D1%81-%D0%BA%D1%80%D0%B0%D0%BB%D1%8F-%D0%BD%D0%B0-%D1%87%D0%B5%D1%80%D0%BD%D0%BE%D1%82%D0%BE-%D1%82%D0%BE%D1%82%D0%BE---%D0%B1%D0%B8%D0%B2%D1%88%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%B1%D1%84%D1%81-%D1%81%D0%B5-%D0%B2%D1%8A%D1%80%D0%BD%D0%B0-news879613.html", "text": "Бившият шеф на БФС Борислав Михайлов хваща пушката и въдицата в търсене на нови ловни подвизи и трофеи. Не е тайна, че навремето ортак в авджийските походи на Боби бе изчезналият от години бизнесмен и футболен бос Костадин Хаджииванов, по-известен като Коце Маца. С днешна дата обаче двамата авери няма да могат да споделят подвизите си из чукарите или поне не официално. Според различни спекулации, бившият президент на Беласица (Петрич) се подвизава в Сингапур и Малайзия, където върти мафиотска организация за черно тото във футбола. Според други сведения той бил забелязан да се прибира и в България, а фирмите му тук продължават да действат. Преди да изчезне яко дим след ареста му в Гърция за контрабанден внос на зигари, Коце Маца и Боби Михайлов редовно си организираха ловни походи. Не е тайна, че двамата стигнаха дори до Набимия, за да трепят екзотични животни. \"Невероятно преживяване! Без радио, без телевизия. Не мислиш за нищо, само за лова. Много красива природа. Небе, което не се променя въобще. Нямаше дъждове. Сутрин температурата беше около 0 градуса, а към обед става 25 градуса. Ловувахме по три начина. Стреляхме от джипове, на варда около водоеми и с издебване пеша. Сдобих се с няколко трофея\", разказвал е самият Боби Михайлов в свое интервю преди време. По време на сафарито доскорошният шеф на БФС отстрелва 50-килограмов брадавичест глиган, антилопа гну, куду, орикс, както и 800-килограмова антилопа еланд, пише ежедневник. Аверът му Коце Маца се счита за един от организаторите на скандалната контрола на националния тим с Естония, завършила 2:2 след 4 съмнителни дузпи през 2011 г. Впоследствие ФИФА анулира резултата от срещата, водена от съдии фантоми от Унгария. Боби Михайлов се измъкна невинен от скандала. Съжалява, че не е успял да повали леопард - мечтата на всеки ловец. Затова нищо чудно, след като вече освободи най-горещия стол в родния футбол, Боби да хукне на ново сафари да гони леопарди. \"След футбола ловът ми доставя най-голямо удоволствие. Това ми е единственото хоби, с което си отпочивам, и ме радва изключително много. Обикаляйки из страната, виждам колко много красиви места има. Когато ме поканят на лов, съм почти винаги готов\", откровен е Михайлов. Голямата мечта на Михайлов е да ловува вълци от вертолет в Русия през зимата. След като напусна трона на БФС, той вече обмисля бъдещи ловни експедиции зад граница. Един от малкото трофеи, които все още липсват в колекцията му, е на кафява мечка. Сподели:", "date": "2019.10.26", "title": "ТОЧЕН МЕРНИК: Боби Михайлов на сафари с Краля на черното тото - бившият шеф на БФС се върнал с 5 трофея от Африка"}
{"url": "https://pik.bg/%D0%B1%D1%83%D1%80%D0%B3%D0%B0%D1%81-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B0%D1%80%D0%BC%D0%B5%D0%BD%D1%81%D0%BA%D0%B8-%D0%BF%D0%BE%D0%BF-news879779.html", "text": "Арменският свещеник в Бургас ще бъде принуден да напусне страната ни, защото визата му изтича до две седмици. Въпреки желанието на местната общност и събраните над 300 подписа, Епархийският съвет във Варна отказва да му даде писмо, нужно да удостовери неговото пребиваване тук. Отец Бохос Микаелян е в Бургас от четири години и всяка година подновяват неговата виза. За да се съберат нужния комплект документи е необходимо и писмо от Епархийския съвет във Варна, който така и не му го издава. По думите на арменци, причината е, че Дер Бохос отказва да признае устав, узаконен именно от съвета във Варна, но непризнат от църквата в Ереван, съобщава БНР. Свещеникът може да остане у нас до 5 ноември, след което трябва да напусне страната ни и да остави храма без свещеник. Подобно нещо ще се случи и в Русе и в Пловдив, където, в знак на протест, местните свещеници ще напуснат, коментира Дер Бохос: „Моят колега от Пловдив, Дер Храч, вече е депозирал своята оставка пред Архиерея. Другият свещеник от Русе, който не е от Армения, а оттук, в знак на солидарност, също е депозирал своята оставка. Защото ние не сме дошли тук да правим някакви номера, ние сме дошли тук да служим, да продължим делото на тези свещеници, които са били преди нас“. Над 300 арменци в Бургас, което е почти цялата им общност, са се подписали в защита на свещеника, но без това писмо, въпреки че те са негов работодател, Бохос Микаелян се превръща в нелегален. Сподели:", "date": "2019.10.26", "title": "Бургас остана без арменски поп"}
{"url": "https://pik.bg/%D0%BA%D1%80%D0%B0%D0%B4%D0%BB%D0%B0-%D0%BF%D0%BE%D0%B3%D1%80%D0%B5%D1%88%D0%BA%D0%B0-%D1%81%D0%B5-%D0%BA%D0%B0%D1%87%D0%B8-%D0%B2-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%BA%D0%BE%D0%BB%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%8F-news879725.html", "text": "Полицията в канадския град Уиндзор арестува крадла, която погрешка седнала в полицейска кола. Тя объркала автомобила с нейния собствен. Сигналът е подаден от магазина, от който жената се е опитала да краде, предаде БГНЕС. На местопроизшествието бил изпратен детектив в цивилно облекло. Той спрял край входа на магазини и останал в колата, която нямала опознавателни знаци, изчаквайки крадлата да излезе отвътре. Когато жената наистина изляза, тя отишла направо към полицейската кола и седнала на задната седалка. Детективът излязъл от колата, представил й се като служител от полицията и арестувал заподозряната заедно с откраднатото от нея. 35-годишната жена не за пръв извършвала престъпление. Обикновено тя се маскира с кърпа, която носи на главата си като хиджаб, а откраднатите вещи крие в детското столче , покрита с одеяло на задната седалка. Сподели:", "date": "2019.10.26", "title": "Крадла погрешка се качи в полицейска кола, арестуваха я"}
{"url": "https://pik.bg/%D0%B0%D0%BC%D0%B8-%D0%B0%D0%BA%D0%BE-%D1%81%D1%8A%D0%BD%D1%83%D0%B2%D0%B0%D0%BC%D0%B5-%D1%87%D0%B5-%D0%BF%D1%80%D0%B0%D0%B2%D0%B8%D0%BC-%D1%81%D0%B5%D0%BA%D1%81-%D0%B5%D1%82%D0%BE-%D0%BA%D0%B0%D0%BA-%D0%B3%D0%BE-%D1%82%D1%8A%D0%BB%D0%BA%D1%83%D0%B2%D0%B0%D1%82-%D0%BF%D1%81%D0%B8%D1%85%D0%BE%D0%BB%D0%BE%D0%B7%D0%B8%D1%82%D0%B5-news879377.html", "text": "Сънищата може да са нещо много забавно. Понякога ги помним в детайли с години, друг път ги забравяме за секунди. Но сънища със секс ни карат да се чувстваме странно, защото това е нещо много лично. Какво означава, ако сънуваме, че правим секс? Ето възможните сценарии и тяхното обяснение от психолозите: 1. С познат Ако сънувате, че сте интимни с някого, когото познавате отскоро или пък не сте виждали отдавна, няма повод за съмнения в чувствата ви. Според психолозите това е просто знак, че го харесвате като човек. 2. С някой, който не ви е партньор Ако сънувате, че си лягате с някой, който не е партньорът ви, помислете колко често сънувате подобни неща. Помислете и колко често правите секс в истинския живот. 3. С шефа Да сънувате, че мачкате чаршафите с шефа си или с колега е същото, като да сънувате в подобна роля приятел. Просто става въпрос за хора, които са наистина важни за вас, общувате често с тях и са неразделна част от всекидневието ви. 4. С човек от същия пол Може би е странно, но не бива да се притеснявате. Този тип сънища, свързани със секс, са сред най-популярните. 5. С омразен за вас човек Може да ви се струва странно, но и това се случва често. Според психолозите вие всъщност търсите начин да се сближите с този човек и да коригирате отношенията си. Сподели:", "date": "2019.10.26", "title": "Ами, ако сънуваме, че правим секс... Ето как го тълкуват психолозите"}
{"url": "https://pik.bg/%D0%BB%D1%8E%D0%B1%D0%BE-%D0%BA%D0%B8%D1%80%D0%BE%D0%B2-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D1%82%D1%83%D1%80%D0%BD%D0%B5-%D0%B2-%D0%B0%D0%BC%D0%B5%D1%80%D0%B8%D0%BA%D0%B0-news879787.html", "text": "Музикантът Любо Киров навършва днес 47 години.  От екрана на БТВ Орлин Павлов и Влади Ампов-Графа поздравиха специално рожденика като бяха записали кратки поздравителни видеа. \"Колкото и хората да се съмняват в приятелствата в шоубизнеса, ние станахме големи приятели с хората, с които работим заедно в българската музика. С Влади Ампов-Графа, с Орлин Павлов, с Мария Илиева повече от 20 години – каза Любо Киров. - Нас тази конкуренция не можа да ни развали приятелството, напротив, сякаш имаме обща кауза. Ние по-скоро си помагаме, отколкото по някакъв начин да имаме някакво съревнование помежду си\". А с какво се е променил през годините, певецът отговори така: \"Станах доста по-организиран. Това преди го нямаше. Пазя се много от буйния нощен живот, защото работата ни изисква много почивка, защото така или иначе работим нощем по клубове. Избягвам шумни места, защото ми се понатрупва повечко.\" Заедно с китариста Ангел Дюлгеров, Любо Киров заминава на турне в Съединените щати. Българите там ще имат възможността да посетят концерт на Любо в Бостън, Лас Вегас, Чикаго, Монреал и Торонто в Канада и още градове, които предстои Любо да обяви. \"Правят ми се концерти призна той. - Концертът е онази голяма завършена форма, която артистът би искал да съществува в нея. Той е нещо, което в рамките на 2 часа артистът може да разкаже повече дори за личността си, да бъде видян в по-спектаклов вариант. Клубовете ми се случваха много през годините, там е друга тръпката. Харесвам големите банди, които свирят зад гърба ми, музикантите на живо, всичко онова, което е ценно и създава допълнителна емоция на хората. Да слушат музиката изпълнена на живо\". Концертът на Любо Киров тази вечер в \"Sofia live club\" е разпродаден отдавна. Сподели:", "date": "2019.10.26", "title": "Любо Киров подготвя турне в Америка"}
{"url": "https://pik.bg/%E2%80%9E%D0%BC%D0%B0%D0%B9%D0%BA%D1%80%D0%BE%D1%81%D0%BE%D1%84%D1%82%E2%80%9D-%D1%81-%D0%B4%D0%BE%D0%B3%D0%BE%D0%B2%D0%BE%D1%80-%D0%BE%D1%82-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D0%B7%D0%B0-10-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0-news879784.html", "text": "Пентагонът предостави на софтуерния гигант „Майкрософт” договор за облачни услуги на стойност 10 млрд. долара, съобщава „Асошиейтед Прес”, цитирана от „Дарик”. Търгът за огромния проект, известен като ДЖЕДИ (JEDI - Joint Enterprise Defense Infrastructure), изправи един срещу друг водещи технологични гиганти като „Майкрософт”, „Амазон”, „Оракъл” и „Ай Би Ем”. Огромният договор привлече повече внимание от обичайното, а в ранните етапи на процеса се разнесоха спекулации, че победителят ще бъде „Амазон”. „Оракъл” и „Ай Би Ем” оттеглиха офертите си и официално оспориха тръжната процедура миналата година. По-късно „Оракъл” оспори процедурата и в съда, но загуби делото. Министърът на отбраната Марк Еспър се оттегли от процедурата по-рано тази седмица, позовавайки се на конфликт на интереси, тъй като синът му работи за една от компаниите, подали първоначално оферти. Новата система ще съхранява и обработва големи количества класифицирани данни, давайки възможност на въоръжените сили на САЩ да използват изкуствен интелект, за да ускорят планирането на военни действия и да повишат боеспособността си. Министерството на отбраната подчерта, че процедурата е била справедлива и е отговорила на указанията за възлагане на обществени поръчки. Сделката е голяма победа за облачната платформа на „Майкрософт” Ежа (Azure), която отдавна се опитва да настигне пазарния лидер „Амазон” уеб сървисиз (Amazon Web Services). Сподели:", "date": "2019.10.26", "title": "„Майкрософт” с договор от Пентагона за 10 млрд. долара"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B7%D0%B0-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%BE%D0%B3%D1%80%D0%BE%D0%BC%D0%BD%D0%B8%D1%8F%D1%82-%D0%BF%D1%80%D0%BE%D0%B1%D0%BB%D0%B5%D0%BC-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BE%D1%82%D0%BB%D0%B8%D0%B2%D0%B0-%D0%BD%D0%B0-%D0%BC%D0%BB%D0%B0%D0%B4%D0%BE-%D1%80%D0%B0%D0%B1%D0%BE%D1%82%D0%BE%D1%81%D0%BF%D0%BE%D1%81-news879730.html", "text": "Огромният проблем на България е отлива на младо работоспособно население. Това е основната причина за демографската криза, в която затъва България. Около това се обединиха преподавателят по география доц. доктор Георги Бърдаров и икономистът Ваня Григорова пред БТВ. „Демографската криза в България е абсолютен факт – категоричен бе доц. доктор Георги Бърдаров. - Важни са промените в структурата на населението. Промяна във възрастовата структура. Ситуацията е много динамична и може да бъде обърната. Застаряването е факт в целия свят и не правим изключение и тук в България. Урбанизацията също е общ проблем и реално ние се вписваме напълно нормално в тези процеси. Огромният проблем на България е отлива на младо работоспособно население. Раждаемостта както у нас, така и в цяла Европа, също е сериозен проблем. Липсата на население, което трябва да работи и да движи икономиката е проблемът, а не прираста на населението. Най-важната крачка е образованието, което да е адекватно на съвременния свят. След това идват и доходите. Няма как без драстичен скок в заплатите нещата да се получат”. „Причините за демографията са много и различни, но е факт че сред основните е заплащането и възможността в чужбина да се изкарват повече средства – анализира икономистът Ваня Григорова. - В Чехия например средните заплати в заводите на „Фолксваген” са на нивото на минималните в идентичните заводи в Германия. Не само България се обезлюдява, но Източна Европа по принцип се обезлюдява и причините са икономически. Факт е, че колкото по-малко икономически активно население има, по-трудно индустрията ще се снабдява с работна ръка. В момента оплакванията на индустрията за липса на работна ръка обаче са безпочвени. Има хора, за които обаче трябва да се погрижиш. Всяка година намаляваме с десетки хиляди и няма как в един момент да не се стигне до това, че няма кой да работи. Социалните системи изнемогват вече. Причините са различни. От началото на прехода огромно количество хора са работили и работят без осигуровки и трудови договори. Тези хора започват сега да се пенсионират. След десетина години обаче ще видите какво ще стане, след като стане ясно че много хора на книга няма да имат стаж за пенсиониране. Всичко е въпрос на социална политика. В една Ирландия има политика за раждане на децата. Ако не можем да помогнем за три-четири деца, поне трябва да помогнем семействата да имат най-малко две деца. Пенсиите се индексират така, както е заложено в кодекса за осигуряване и нищо черезвичайно не се е случило. Няма неочаквани стъпки в посока на подобряване живота на българите. Смущаващото е че майчинството през втората година остава на равнище 380 лв месечно, което е с 90 лв. по-малко от минималната работна заплата. В ситуация в която само в София има тежък недостиг в детски градини и ясли, няма как да се очаква една жена да остави детето си и да тръгне на работа, Няма как работодателят да оказва натиск върху майките да не си взимат болнични, когато детето се разболее. Има политики, които веднага трябва да се приложат, ако искаме семействата да имат поне две деца”. Сподели:", "date": "2019.10.26", "title": "Експерти за демографската криза: Огромният проблем на България е отлива на младо работоспособно население"}
{"url": "https://pik.bg/%D0%B0%D1%80%D0%B5%D1%81%D1%82%D0%B8-%D0%B7%D0%B0-%D0%BD%D0%B0%D1%80%D0%BA%D0%BE%D1%82%D0%B8%D1%86%D0%B8-%D0%BD%D0%B0-%D0%BC%D0%BB%D0%B0%D0%B4%D0%B5%D0%B6%D0%B8-%D0%B2-%D0%B1%D1%80%D0%B0%D1%86%D0%B8%D0%B3%D0%BE%D0%B2%D0%BE-%D0%B8-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-news879788.html", "text": "Двама младежи с наркотици са задържани в арестите на полицейските управления в Пещера и Пазарджик, съобщава „Трафикнюз”. На 25 октомври на улица в Брацигово полицейски екип извършил проверка на брациговеца И.К.- 28 г. Униформените установили, че мъжът съхранявал в себе си топче от фолио със суха зелена листна маса. Последвал полеви наркотест, който реагирал положително на марихуана с маса около 3.5 грама. Сходен е и случая с пазарджиклията Г.К. на 20 години. Снощи той бил проверен от автопатрул при РУ-Пазарджик. У него полицаите открили полиетиленово топче с неголямо количество канабис. И двамата младежи са задържани с полицейски заповеди за срок от 24 часа. По случите се водят бързи производства. Сподели:", "date": "2019.10.26", "title": "Арести за наркотици на младежи в Брацигово и Пазарджик"}
{"url": "https://pik.bg/%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD-%D0%BE%D1%82-%D0%B4%D1%83%D0%B1%D0%B0%D0%B9-%D0%BC%D0%B0%D0%BB%D0%BA%D0%B0%D1%82%D0%B0-%D0%B1%D0%B8%D1%80%D0%BC%D0%B0-%D1%81%D0%B5-%D0%BF%D1%80%D0%B8%D0%B1%D1%80%D0%B0-%D1%82%D0%B0%D0%B9%D0%BD%D0%BE-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F---%D0%BF%D1%83%D1%81%D0%BD%D0%B0%D1%85%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%8F-%D0%B7%D0%B0-%D0%BD%D0%B5%D0%BB%D0%B5-news879552.html", "text": "Георги Станоев-Малката Бирма се е прибрал тайно в България преди седмица. Станоев-младши е бил екстрадиран с полет от Дубай на 18 октомври вечерта, а веднага след кацането му на летище \"София\" е бил задържан от полицаи от ГДБОП и отведен в централата на спецслужбата за разпит. Според неофициална засега информация, Станоев-джуниър е поставен под домашен арест. Той бе издирван повече от година по обвинения за производство и трафик на нелегални цигари. В края на миналия септември бе обявен за международно издирване, а майка му Лидия Станоева бе изкарана с белезници от хотел в Боровец и откарана в сградата на антимафиотите за разпит. Часове по-късно тя беше освободена без да и бъдат повдигани обвинения. До акцията срещу Бирмите се стигна, след като в края на август 2018 г. полицията разби 4 фабрики за нелегални цигари в Тутракан, Дупница, Горна Оряховица и плевенското село Ясен. Според разследващите месечният оборот от фабриките е надхвърлял 10 милиона лева. Бяха иззети 42 тона тютюн и над 50 хил. кутии цигари. Когато разследването стигна до Бирмите като организатори на незаконната дейност, те вече бяха избягали от страната. Впоследствие обаче бащата Георги и първородния му син Антон Станоев се предадоха в МВР и не след дълго бяха пуснати на свобода. Третият от семейството - Георги, бе задържан преди месец на летището в Дубай при опит да напусне емирството. Малката Бирма обаче вече е на свобода, макар и под домашен арест. Към днешна дата единствения замесен в цигарената афера, който се издирва от органите на реда, е бившият шеф на Криминална полиция в столичното Второ районно управление Любомир Иванов. Той е обвинен, че е ръководил една от незаконните фабрики за цигари. Според полицейски източници, от момента на бягството си от България до ареста в Дубай на 10 септември тази година, Жоро Бирмата е живял в апартамент в Дубай на друг скандален ъндърграунд играч - Иван Танев- Универсалния. Малката Бирма е прекарал цялата вечер в сградата на ГДБОП, а на следващата сутрин е бил пуснат на свобода, разкрива седмичник. Сподели:", "date": "2019.10.26", "title": "ЕКСТРАДИРАН ОТ ДУБАЙ: Малката Бирма се прибра тайно в България - пуснаха издирвания за нелегални фабрики за цигари баровец под домашен арест"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BD%D0%B8%D0%BD%D0%BE%D0%B2%D0%B0-%D1%85%D1%83%D0%BA%D0%BD%D0%B0-%D0%BF%D0%BE-%D0%B5%D0%BA%D1%81%D0%BA%D1%83%D1%80%D0%B7%D0%B8%D0%B8-%D1%81%D0%BD%D0%B8%D0%BC%D0%BA%D0%B0-news879031.html", "text": "Майката на Корнелия Нинова разнообразява пенсионерския си живот с екскурзии, научи „Ретро“. Леля Маргарита, както я знаят всички в Мизия, редовно се записвала в организирани пътувания с автобус до най-различни кътчета на България. Напоследък с нейни дружки се възползвали от евтините оферти и с радост обикаляли известни забележителности срещу скромни суми от пенсиите си. Последното място, където майката на шефката на БСП отишла, било китното градче Чипровци. Мълвата, че родителката на социалистката е там, бързо се разнесла и дори се появили местни гражданки и симпатизантки на левицата, които искали да я видят на живо и пожелали даже да се снимат с нея. Доскоро Маргарита изобщо нямаше отношение към партийните дела на щерка си. През тази пролет обаче стана ясно, че сама е подала молба за членство в БСП, а партийната ѝ книжка била връчена от местните дейци на партията в Мизия. Дъщеря ѝ така  не намерила време да я зарадва и да отиде на мероприятието лично. Известно е, че когато Нинова се прибира в родния си край, тя нощува предимно в дома на своята свекърва Дафина. Неотдавна „Ретро“ разкри, че състоянието на къщата, в която червената лейди е израснала, не е добро и неугледната постройка се нуждае от основен ремонт. Такъв обаче тя не предприемала, понеже отношенията с майка ѝ Маргарита често били сложни. На митинга по случай 1 май тази година двете почти не общуваха, а няколко месеца по-късно, на традиционния събор на БСП на Бузлуджа, Корнелия и майка ѝ играха хоро заедно. Комшии на Маргарита обаче издават, че тя не е ходила на гости на щерка си в София от години и двете рядко се чували по телефона. Сподели:", "date": "2019.10.26", "title": "САМО В ПИК И \"РЕТРО\": Майката на Нинова хукна по екскурзии (СНИМКА)"}
{"url": "https://pik.bg/%D0%BC%D0%B8%D1%88%D0%BE-%D0%B2%D1%8A%D0%BB%D1%87%D0%B5%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D1%84%D1%80%D0%B0%D0%B7%D0%B8-%D0%B7%D0%B0-%D0%B3%D1%80%D0%B0%D0%BD%D0%B4%D0%B0-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news879763.html", "text": "Легендата на Левски - Михаил Вълчев, коментира пред \"Тема Спорт\" въпроси свързани със \"синия\" тим. Ето част от най-любопитните фрази, които споделя Мишо Вълчев: \"Започваме да играем по-добре и по-уверено. Лека-полека нещата се нареждат\". \"Все пак в голяма част от отборите има футболисти, които са на нивото на тези в Левски и нещата са трудни\". \"Започва все повече да напипва пулса на Левски, верния ритъм и това си личи по резултатите\". Заявява Михаил Вълчев относно Петър Хубчев (настоящ наставник на \"сините\"). \"Поне трима играчи са необходими през зимата, и то на по-високо ниво\". Сподели:", "date": "2019.10.26", "title": "Мишо Вълчев със силни фрази за гранда от \"Герена\""}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%BF%D0%BE%D0%B6%D0%B0%D1%80%D0%B8%D1%82%D0%B5-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BB%D0%BE%D1%81-%D0%B0%D0%BD%D0%B4%D0%B6%D0%B5%D0%BB%D0%B8%D1%81-%D0%B8-%D1%81%D0%BE%D0%BD%D0%BE%D0%BC%D0%B0-news879732.html", "text": "Губернаторът на Калифорния Гавин Нюсъм обяви извънредно положение за района на Лос Анджелис и Сонома, недалеч от  Сан Франциско, във връзка с бушуващите там горски пожари, съобщи БНР. Заради огнената стихия беше обявена евакуация, която засегна  около 50 000 души. В района на Лос Анджелис живеят над 10 милиона души, а окръг Сонома на север от щата има около 500 000 жители. Борбата с огъня е затруднена заради горещото време и бурния ватър с пориви до 110 км/ч. Сподели:", "date": "2019.10.26", "title": "Заради пожарите: Извънредно положение за района на Лос Анджелис и Сонома"}
{"url": "https://pik.bg/%D0%BC%D0%BE%D1%81%D0%BA%D0%B2%D0%B0-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news879684.html", "text": "радио “Б 92”, цитирано от \"Фокус\". Съветът за международни отношения на Русия е разработил специален проект, наречен \"Русия на Балканите\", пише черногорският портал Analitika, цитиран от белградското Съветът е влиятелна академична и дипломатическа група под формата на мозъчен тръст, председателстван от бившия министър на външните работи на Русия Игор Иванов, настоящият секретар на руския президент Дмитрий Песков, настоящият заместник-министър на външните работи Игор Моргулов и други. Сред неговите съоснователи, според Analitika, са Министерството на външните работи на Русия, Министерството на образованието и науката на Русия, Руската академия на науките, Руският съюз на индустриалците и предприемачите и международната медийна група Интерфакс. В документ, наречен „Русия на Балканите“, публикуван тази година, стратегията на Русия е изложена в пет глави. Балканите са описани като \"епицентър на международното развитие\", като се разглеждат настоящите обстоятелства в региона и се анализират интересите на водещи участници и най-накрая се предлага нова руска стратегия за този регион. Според Analitika документът не е дипломатически умерен и по-скоро е пълен с термини от времето на Студената война. В този документ се посочва, наред с други неща, че „Русия е заинтересована да запази стабилността на Балканите, но също така е заинтересована да запази различни форми на присъствие, на което исторически се е радвала в региона“. Този специален документ, наред с други неща, посочва, че Балканите могат да играят важна роля в предстоящата архитектура на отношенията, но също така се отбелязва, че Русия няма толкова голямо влияние на Балканите, колкото западните медии, присъстващи чрез разпространяване на страхове за „руската заплаха\". Затова се предлага нов подход и нова стратегия за Русия на Балканите. Предложената от Русия нова стратегия се състои от три глави, анализиращи факторите, влияещи на външната политика на Русия спрямо Балканите, значението на Балканите за Русия и се предлага руски план за действие, базиран на конкретни тактически принципи. Първо се изброяват всички „провали“ на ЕС на Балканите, като се споменават „недалновидните политически решения, злоупотреби и груби грешки на водещите държави от ЕС в отношенията им с„ основния кандидат за присъединяване “, Сърбия. Тук се споменава „скандалът на мача Швейцария - Сърбия на Световното първенство през 2018 г.“ и „неуважението към сръбската делегация по време на събитията, отбелязващи победата на съюзниците преди 100 години в Първата световна война в Париж“. Сред негативните фактори като най-важен е посочена „невъзможността да се противодейства на разширяването на НАТО“. Русия не можа да даде отговор на този жизненоважен и особено чувствителен въпрос. Черна гора вече стана член на НАТО през 2017 г. След като направи радикални промени в своята държавност, Македония получи покана и ще стане член в близко бъдеще. Координираната евроатлантическа позиция също се счита за отрицателен фактор. Съединените щати, Обединеното кралство и Вишеградската група имат координирана позиция по въпроса за евроатлантическата интеграция на Балканите. След това следва списък с причини, защо Русия не трябва да се откаже от своите интереси на Балканите, което води до заключението, че „ако Балканите в крайна сметка преминат в евроатлантическата област на влияние, Русия значително ще влоши положението си в Европа“, което от своя страна ще „развърже ръцете на Брюксел и ще отвори нови възможности за разширяване на Европейския съюз на изток“. Оттеглянето на Русия от Балканите означава, че Русия ще изгуби ключова област на „игралното поле“ като важен сегмент от цялостната политика на противопоставяне на Запада, заявява авторът на текста Небойша Тодорович. Следователно Русия трябва да разработи нова стратегия за Балканите, с разбиране за системните перспективи на региона. Някои от тези \"тактически\" принципи са следните: - Създаване и подкрепа на конструктивни политически сили в Сърбия, Словения, Хърватия, Албания и други страни в региона, сили, които биха били ориентирани към проектите на Москва; - Разширяване на своето медийно присъствие на Балканите. Замяна на стереотипа за „Русия като доставчик на сигурност“ и „Русия като доставчик на енергия“ с „Русия като средство за регионална стабилност“, „Русия като средство за хуманитарно сътрудничество“ и „Русия като доставчик на електронни технологии и ефективни технологични решения \"; - продължаване и увеличаване на инвестициите в регионални производствени компании; - Преобразуване на икономическото присъствие в растеж на образователното, икономическото и културното сътрудничество; - Разработване на конструктивни подходи към религията, като се вземе предвид тенденцията към фрагментация на източно-православното пространство. Сподели:", "date": "2019.10.26", "title": "Москва разработва специална стратегия за Балканите"}
{"url": "https://pik.bg/%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%B8-%D0%BC%D0%B5%D0%B4-%D0%BE%D1%82-%D1%80%D0%BE%D0%B7%D0%B8-%D0%B7%D0%B0%D0%B2%D0%BB%D0%B0%D0%B4%D1%8F-%D0%B3%D1%83%D1%80%D0%BC%D0%B5-%D0%BA%D1%83%D1%85%D0%BD%D1%8F%D1%82%D0%B0-%D0%B2-%D0%BF%D0%B0%D1%80%D0%B8%D0%B6-news879739.html", "text": "Български вкус завладя гурме кухнята в Париж. Габровски мед от рози покори сърцето и небцето на един от най-популярните френски шеф готвачи - Фредерик Жуно. „Да открия розовия мед от България беше истинско щастие за мен. Ароматът е на българска роза. Структурата му е лека, кремообразна и с приятен розов оттенък”, сподели пред  Нова телевизия Фредерик Жуно. Той допълни, че гастрономия е изкуството да правим храна, която носи щастие. „Само влюбените в своята професия могат да създадат един изключителен продукт, защото ще добавят една съставка, която другите не могат – любов”, заяви той В търсене на добрия продукт пътят ни отвежда до Габрово. От горите в Балкана, с пчелини скрити в екологични паркове, до меката на световната кулинария – Франция, две момичета пренасят българския мед във френската кухня. „Когато се преместих да живея във Франция забелязах, че в магазините на бурканчетата мед пишеше някакъв общ произход, най често ЕС. Започнах да се интересувам и разбрах, че българският мед е използван много често, за да подобри вкусовите качества на този, смесен мед. Реших, че ще бъде много хубаво да се направи отделен продукт, който да бъде представен като български, вкусен биологичен мед, а не като част от смес”, сподели Калина Камара, производител на мед. Калина и Елица търсят продукта, който събира есенцията на България в една лъжичка. Така преди година създават мед с вкус на българска роза. За Елица, която е професионален диджей, сладкото предизвикателство е още по-голямо. „Има пряка връзка между кариерата ми на диджей и меда, защото като професионалист пътувам много, имам нужда от добра хигиена на живот, защото имам нощни участия. Освен това винаги ми е тежал факта, че в чужбина хората знаят много малко за нашата страна. Затова проектът с Калина и Даниел беше много естествен, защото целта беше да покажем български продукт в чужбина. Също така дори в моята музика опитвам вкарам нотка от нашия фолклор”, разказа още Елица Арсова. Сподели:", "date": "2019.10.26", "title": "Габровски мед от рози завладя гурме кухнята в Париж"}
{"url": "https://pik.bg/%D0%B2-%D0%B4%D0%B5%D1%81%D0%B5%D1%82%D0%BA%D0%B0%D1%82%D0%B0---%D1%82%D0%BE%D0%BF%D0%B0%D0%B4%D0%B2%D0%BE%D0%BA%D0%B0%D1%82-%D1%80%D0%B0%D0%B7%D0%B1%D0%B8-%D1%85%D1%80%D0%B8%D1%81%D1%82%D0%BE-%D0%B8%D0%B2%D0%B0%D0%BD%D0%BE%D0%B2-%D0%BE%D1%82-%D0%B4%D0%B5%D0%B1%D1%8A-%D1%80%D0%BE%D0%BB%D1%8F%D1%82%D0%B0-%D0%BD%D0%B0-%D0%B8%D1%86%D0%BA%D0%B0%D1%82%D0%B0-%D0%BA%D0%B0%D1%82%D0%BE-%D0%B4%D0%B8%D1%81%D0%B8%D0%B4%D0%B5%D0%BD%D1%82-%D1%81%D1%80%D0%B5%D1%89%D1%83--news879786.html", "text": "Последните излияния на Христо Иванов в навечерието на изборите предизвикаха лавина от коментари. Трезво мислещите българи видяха в тях падението на поредния самозабравил се и повярвал си \"политик и общественик\". Иванов театрално надяна маската на \"пострадал\", а съпартийците му от ДеБъ организираха брутален рекет над столичани, блокирайки в пикови часове \"Орлов мост\" с протести срещу \"незаконния\" избор на Иван Гешев за главен прокурор. Видният български адвокат Стефан Гайдарски коментира по този повод на страницата си във Фейсбук: Ицката, на общия фон, не е глупаво момче. Ролята на дисидент срещу Борисов е изключително смешна.Всичките дрънканици не отговарят на въпроса защо се съгласи да бъде министър на правосъдието във второто правителство на ГЕРБ. \"Историческите\" компромиси да си ги говорят по кръчмите. Няма прошка за подобно поведение. Имам предвид от избирателите, а останалото е без значение. Оправданията как той мислел едно, пък станало друго, а всъщност полувменяемата Катюша внесла законопроекта, към който той няма реално отношение, да си ги говори в къщи. Година и един месец беше министър. Ако си беше тръгнал на първия месец, още тогава знаеше, че няма да я бъде неговата, като нищо днес можеше да е председател на парламентарно представена партия, а не на НПО. Днешното му текстче също го изобличава до дъно. Вече съм уморен от непрекъснатото потвърждение на тезата си, че отзад е без значение. Отпред е достатъчно. Бил жертва на медийно затъмнение Ицката... Сериозно? Единичната \"подигравка\" от страна на БТВ по никакъв начин не го прави медийно затъмнен, само страшно нахален без покритие. Внушението, че Румен Ненков е предложил Лозан Панов за председател на ВКС също е нелепо. Нееднократно Ненков подчерта, че просто е посочил три имена при отказа той сам да се кандидатира. Отношението му към медиите също е показателно. \"Цех\" за съдебни репортери. Ха- Ха- Ха. Ако Ицката имаше властта на Борисов и можеше да избира главен прокурор, щеше да ни изпозаключи за статуси във Фейсбук половината народ. И тази нагласа е видна от коментар. Мъдрият български народ обаче го е поставил на място. А стругарите, фрезистите и огнярите от \"цеха\" за съдебна журналистика са напълно безполезни поради сбърканата длъжностна характеристика и неадекватен бригадир. Ицката е един от основните виновници за липсата на масовост в реакциите срещу Гешев. За нищо го не бива, миличкият! Пиша това с огромно съжаление за пропилени възможности заради някаква си персонална политическа бездарност. Жалко, наистина много жалко! Сподели:", "date": "2019.10.26", "title": "В ДЕСЕТКАТА - Топадвокат разби Христо Иванов от ДеБъ: Ролята на Ицката като дисидент срещу Борисов е изключително смешна. За нищо го не бива миличкия!"}
{"url": "https://pik.bg/%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0-%D0%B8-%D0%BD%D0%B0-50-%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%B4%D0%B6%D0%B5%D0%BD%D0%B8%D1%84%D1%8A%D1%80-%D0%BB%D0%BE%D0%BF%D0%B5%D1%81-%D0%B7%D0%B0-%D1%87%D1%83%D0%B4%D0%B5%D1%81%D0%BD%D0%B0-%D1%84%D0%B8%D0%B3%D1%83%D1%80%D0%B0-news879747.html", "text": "Няма две мнения - Дженифър Лопес може и да е на 50 г., но изглежда по-добре от повечето 30-годишни момичета по цял свят. А след едни определени години да изглеждаш по този начин е много, много трудно. Как постига това тяло тя? Каналът \"Най-яките мацки\" във vbox7 разказва: Вероятно никой няма да се изненада, че тя спазва стриктен хранителен и спортен режим, но него вникнем в дълбочина. Номер едно при Лопес е водата, която е сигурно гаранция за добра хидратация. \"Опитвам се да поддържам тялото си добре хидратирано и отпочинало след всяка тренировка\", коментира тя през Harper's Bazaar. Певицата набляга на водата и преди тренировка, като така успява да постигне по-впечатляващи успехи в залата. Певицата се придържа към балансирано хранене, богато на полезни вещества, без обработени храни. Почитател е на чисти, био храни, свежи и богати на протеини. Набляга на зелени зеленчуци - броколи, спанак, тиквички. Обича всякакво месо, както и риба. Любимият ѝ източник на въглехидрати е киноата. Дженифър Лопес тренира всеки ден, като предпочита да го прави сутрин. Тя е изключително отдадена на фитнеса, като с треньорите си залагат на базови фитнес упражнения, които обаче често редуват с кикбокс или комплекси, познати от кросфита. Лопес пие кафе, но без кофеин. Диетологът ѝ е препоръчал и режим без алкохол, дори и по повод. Сподели:", "date": "2019.10.26", "title": "ПЕРФЕКТНА И НА 50: Тайните на Дженифър Лопес за чудесна фигура"}
{"url": "https://pik.bg/%D0%B1%D0%B5%D0%B7%D0%BF%D0%BE%D1%89%D0%B0%D0%B4%D0%BD%D0%BE-%D0%B0%D0%BA%D0%B0%D0%B4-%D0%B3%D0%B5%D0%BE%D1%80%D0%B3%D0%B8-%D0%BC%D0%B0%D1%80%D0%BA%D0%BE%D0%B2-%D1%80%D0%B0%D0%B7%D0%B1%D0%B8-%D0%BC%D0%B5%D1%82%D0%B5%D0%B6%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%B4%D0%B5%D0%B1%D1%8A-%D0%BD%D0%B5-%D0%BC%D0%BE%D0%B6%D0%B5-%D1%83%D0%BB%D0%B8%D1%86%D0%B0%D1%82%D0%B0-%D0%B4%D0%B0-%D0%BA%D0%B0%D0%B7%D0%B2%D0%B0-%D0%BA%D0%BE%D0%B9-%D1%89%D0%B5-%D0%B5--news879697.html", "text": "Улицата не трябва да диктува нищо. Тълпата не е народ. Да се съберат 200-300 души на \"Орлов мост\" и да казват – ние имаме право – не нямате право, вие ощетявате правата на над 200 хиляди души, които не могат да пътуват за \"Дружба\" и за \"Младост\". Категорично смятам, че полицията трябваше да ги разгони. Това каза уважаваният от всички историк акад. Георги Марков по адрес на метежниците от ДеБъ, които блокираха \"Орлов мост\" в четвъртък. Бандата на Иво Прокопиев, Христо Иванов и ген. Атанас Атанасов, предвождана от агента на беглеца Цветан Василев, държа в парализа цялата столица, след като напълно незаконно блокира основното кръстовище. Сподели:", "date": "2019.10.26", "title": "БЕЗПОЩАДНО! Акад. Георги Марков разби метежниците на ДеБъ: Не може улицата да казва кой ще е главен прокурор! Подкрепям Гешев - ще вкара в затвора тези с яхтите и частните самолети"}
{"url": "https://pik.bg/%D0%B7%D0%B0%D0%B2%D0%B8%D1%88%D0%B5%D0%BD%D0%B8-%D0%BD%D0%B8%D0%B2%D0%B0-%D0%BD%D0%B0-%D0%B0%D0%B7%D0%BE%D1%82%D0%B5%D0%BD-%D0%B4%D0%B8%D0%BE%D0%BA%D1%81%D0%B8%D0%B4-%D1%81%D0%B0-%D0%BE%D1%82%D1%87%D0%B5%D1%82%D0%B5%D0%BD%D0%B8-%D0%B2%D1%8A%D0%B2-%D0%B2%D1%8A%D0%B7%D0%B4%D1%83%D1%85%D0%B0-%D0%BD%D0%B0-%D1%81%D0%BE%D1%84%D0%B8%D1%8F-news879746.html", "text": "Завишени нива на азотен диоксид са регистрирани по големите кръстовища в центъра на София дори и през лятото. Това съобщи Стефан Димитров от airsofia.info пред БТВ. „Започнахме още през юни да измерваме освен фините прахови частици, но и азотния диоксид – типичен за автомобилния трафик и го направихме през лятото, така че да няма съмнения от къде произтича той. Започнахме със София, но в момента измерваме и в други големи градове на страната. Резултатите от август и септември показаха, че дори и на празен град, имаме проблем на оживените кръстовища и там, където има трафик”, уточни Стефан Димитров. През последните 4 месеца доброволци измерват нивата на азотен диоксид във въздуха в София, като на 30 места поставят специални измервателни уреди. В централната част на града доброволческите станции са единствените, които следят за качеството на въздуха, тъй като станциите на екоминистерството са разположени в по-крайните квартали на града. Освен азотния диоксид, проблем е и превишената концентрация на фини прахови частици (ФПЧ), в резултат на което по данни на СЗО 41 души всеки ден умират преждевременно. „Изследванията на airsofia.info показват още, че в големите жилищни квартали на София няма проблем, но в центъра на града, в оживения трафик или когато се разхождате наоколо или спортувате, имате голям проблем”, посочи още Стефан Димитров. По думите му мръсният въздух е особено опасен за децата, защото се носи в ниското. „Темата за въздуха е част от програмите на всички кандидати за кметския пост на София. Въпреки топлите дни, съвсем скоро ще навлезем и в отоплителния сезон, който е предпоставка за превишаване на нормите на замърсители”, допълни Димитров. Сподели:", "date": "2019.10.26", "title": "Завишени нива на азотен диоксид са отчетени във въздуха на София"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%86%D0%B8%D0%BA-%D1%80%D0%B0%D0%B7%D1%80%D0%B5%D1%88%D0%B8-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B5%D1%82%D0%BE-%D0%BD%D0%B0-%D0%BE%D1%89%D0%B5-%D0%B5%D0%B4%D0%B8%D0%BD-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%BE%D1%82-%D0%BD%D0%B5%D1%81%D0%B5%D0%B1%D1%8A%D1%80-news879807.html", "text": "ЦИК разреши да бъде привлечен и задържан по досъдебно производство още един кандидат за общински съветник от Несебър. Причината е постъпило в комисията искане от главния прокурор Сотир Цацаров. Това е Костадин Нищелков, уточнява \"Флагман\". Той ще застане на подсъдимата скамейка заедно с арестувания по-рано през седмицата кмет на Несебър и мераклия за нов мандат Николай Димитров. Това е поредният подобен случай за последните дни в морската община. В момента 4-ма души са в ареста в София след решение на Специализирания наказателен съд. По-рано днес ЦИК отхвърли жалба, с която се настоява да бъде отменено решение на Общинската избирателна комисия в Приморско, свързана с агитация. ЦИК връща административната преписка в Приморско. Решението на Общинската избирателна комисия подлежи на обжалване пред Административен съд - Бургас, чрез Централната избирателна комисия в тридневен срок от обявяването му. Сподели:", "date": "2019.10.26", "title": "ИЗВЪНРЕДНО: ЦИК разреши задържането на още един кандидат за общински съветник от Несебър"}
{"url": "https://pik.bg/%D0%B1%D0%B8%D0%B2%D1%88-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B3%D0%BE%D1%81%D0%BF%D0%BE%D0%B4%D0%B8%D0%BD-%D0%B3%D0%B5%D1%88%D0%B5%D0%B2-%D1%81%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%B2%D0%B0%D1%88%D0%B5-%D1%81%D1%8A%D1%81-%D1%81%D0%B5%D0%B1%D0%B5-%D1%81%D0%B8-%D0%BD%D0%BE-%D1%82%D0%BE%D0%B2%D0%B0-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D0%B5-%D0%B1%D0%B5-%D1%82-news879738.html", "text": "Господин Гешев се състезаваше със себе си, но това състезание бе тежко. Това заяви пред БТВ бившият правосъден министър адвокат Антон Станков. Той коментира пред БТВ избора на Иван Гешев за нов главен прокурор. „Имаме Висш съдебен съвет, разделен на две колегии и възможност кандидатури да бъдат само от прокурорските колегии и министъра – анализира избора адвокат Антон Станков. - Мисля, че ако този вот беше таен, може би, би бил по-различен. За мен вотът трябва да е таен. Това е нормално и е част от демокрацията. \"Прокуратурата е пирамидална структура с единоначалие. Това, че 11 прокурора, включая и сегашния главен прокурор, показват единомислие показва, че на преден план отново излиза проблема с единоначалието. Пирамидалната структура на прокуратурата е аналогична на изпълнителната власт\", отбеляза Станков. Той допълни: \"Доволен съм от това, че дискусията около избора продължи 10 часа. Тя постави много въпроси и дано някой си направи усилията да анализира тези въпроси. Критичните изказвания, които имаше, заслужават адмирации. Не само тези, които бяха в подкрепа, но и другите\". \"Сега не мога да предположа какво решение ще вземе президента Радев. Той има много силен правен екип, който ще го посъветва. 10-часовата дискусия му създава доста предпоставки „за” и „против” да подпише. Той няма срок за това”, заяви Антон Станков. Сподели:", "date": "2019.10.26", "title": "Бивш правосъден министър: Господин Гешев се състезаваше със себе си, но това състезание бе тежко"}
{"url": "https://pik.bg/%D1%81%D0%B0%D1%89-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BF%D0%BE%D0%BB%D0%B5%D1%82%D0%B8%D1%82%D0%B5-%D0%B4%D0%BE-%D0%B2%D1%81%D0%B8%D1%87%D0%BA%D0%B8-%D0%BB%D0%B5%D1%82%D0%B8%D1%89%D0%B0-%D0%B2-%D0%BA%D1%83%D0%B1%D0%B0-%D0%BE%D1%81%D0%B2%D0%B5%D0%BD-%D0%B4%D0%BE-%D1%85%D0%B0%D0%B2%D0%B0%D0%BD%D0%B0-news879719.html", "text": "Американското правителство обяви, че от 10 декември ще забрани на американските авиокомпании да летят до всички дестинации в Куба, освен до столицата Хавана, съобщи „Ройтерс”, цитирани от БТА и БТВ. Министерството на транспорта на САЩ съобщи, че предприема това действие по искане на държавния секретар Майк Помпео с цел \"да продължи политиката на правителството към засилване на икономическите последствия за кубинския режим заради продължаващите репресии срещу кубинския народ и заради подкрепата му за Николас Мадуро във Венецуела\". Решението ще засегне около осем полета дневно. Забраната не се отнася до чартърните полети, посочва БТА. В момента няма чуждестранни превозвачи, които предлагат директни полети между САЩ и Куба. Ограниченията за пътуванията на американци до Куба целят да изтощят икономически страната и да разширят последователното отстъпление от историческото отваряне към острова по времето на предшественика на президента Тръмп - Барак Обама. Този обрат в политиката, заедно с натиска върху Венецуела, е приеман добре от американците от кубински произход в Южна Флорида, ключова група избиратели за кампанията на Тръмп за преизбиране през 2020 г. При управлението на Обама САЩ възстановиха въздушните връзки до Куба през 2016 г. Според американски официални източници авиокомпанията „ДжетБлу Еъруейз” лети до три кубински дестинации, освен Хавана - Камагуей, Олгин и Санта Клара. „Американ Еърлайнс”, наред със столицата, лети до пет града - Камагуей, Олгин, Санта Клара, Сантяго де Куба и Матансас/Варадеро. Двете авиокомпании заявиха, че ще се съобразят с новите разпоредби. Сподели:", "date": "2019.10.26", "title": "САЩ забраняват полетите до всички летища в Куба, освен до Хавана"}
{"url": "https://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D1%8A%D0%B4-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B7%D0%B0%D0%BA%D0%BE%D0%BD%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D1%81%D1%80%D0%B5%D1%89%D1%83-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-news879750.html", "text": "Американски съдия потвърди законността на разследването, започнато от демократите в Конгреса за импийчмънт на президента Доналд Тръмп и разпореди правителството да предостави нередактирано копие на доклада на бившия специален прокурор Робърт Мълър за руска намеса в изборите през 2016 г., съобщи \"Ройтерс\", цитирани от БНР. Съдията даде на Министерството на правосъдието срок до другата сряда да предостави заличения материал от доклада на Мълър, поискан от правната комисия на Камарата на представителите. Сподели:", "date": "2019.10.26", "title": "Американски съд потвърди законността на разследването срещу Доналд Тръмп"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B6%D0%B5%D0%B9%D0%BD-%D1%84%D0%BE%D0%BD%D0%B4%D0%B0-%D0%B8-%D1%82%D0%B5%D0%B4-%D0%B4%D0%B0%D0%BD%D1%81%D1%8A%D0%BD-%D0%B7%D0%B0%D1%80%D0%B0%D0%B4%D0%B8-%D0%B5%D0%BA%D0%BE%D0%BF%D1%80%D0%BE%D1%82%D0%B5%D1%81%D1%82-news879796.html", "text": "Холивудските звезди Джейн Фонда и Тед Дансън бяха арестувани във Вашингтон. Двамата участваха в протест срещу бездействието на властите в борбата с климатичните промени. За Джейн Фонда да се озове в полицейските патрулки се превърна в регулярно събитие. Това е третият й арест за три седмици. Заедно със звездата от сериала \"Бар Наздраве\" и още около 30 протестиращи, тя беше прибрана от полицията за смущаване на обществения ред и възпрепятстване на трафика. Джейн Фонда каза, че няма да се откаже от протестите. Тя се включва в подобни демонстрации всеки петък и твърди, че е дошло време да осъзнаем, че дома ни гори. Сподели:", "date": "2019.10.26", "title": "Арестуваха Джейн Фонда и Тед Дансън заради екопротест"}
{"url": "https://pik.bg/%D1%86%D1%8A%D1%80%D0%BA%D0%B2%D0%B0%D1%82%D0%B0-%D0%B2-%D0%BB%D0%BE%D0%B2%D0%B5%D1%88%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%B4%D0%BE%D0%B9%D1%80%D0%B5%D0%BD%D1%86%D0%B8-%D1%87%D0%B5%D1%81%D1%82%D0%B2%D0%B0-%D1%85%D1%80%D0%B0%D0%BC%D0%BE%D0%B2%D0%B8%D1%8F-%D1%81%D0%B8-%D0%BF%D1%80%D0%B0%D0%B7%D0%BD%D0%B8%D0%BA-news879749.html", "text": "Църквата „Свети Димитър“ в село Дойренци в Ловешко чества храмовия си празник. днес, съобщава БНР. Тя е построена през 1910 г.  Храмът беше основно обновен преди три години. От тогава в него служи отец Тихон. Той  разказа, че свети Димитър е прославен с неговите нетленни мощи, които са в Солун. „Защото от неговите мощи изтича миро и така извършва много чудеса.  Той почива 306 г., пострадал мъченически за вярата.  Свети Димитър е познат в целия християнски свят като застъпник, който е много близо до Бога и е доказал своето молитвено застъпничество  пред него за всички, които искат да вървят към правата вяра“, коментира отец Тихон. Сподели:", "date": "2019.10.26", "title": "Църквата в ловешкото село Дойренци чества храмовия си празник"}
{"url": "https://pik.bg/%D0%B4%D0%BE%D0%B1%D1%80%D0%B8-%D1%81%D1%8A%D1%80%D1%86%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%BE%D1%82-%D1%8F%D0%BC%D0%B1%D0%BE%D0%BB-%D1%81-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%B7%D0%B0-%D1%82%D0%BE%D0%B2%D0%B0-%D0%BA%D0%B0%D0%BA-%D0%B3%D1%80%D0%B0%D0%B4%D1%8A%D1%82-%D1%81%D0%B5-%D0%B5-%D0%BE%D0%B1%D0%B5%D0%B4%D0%B8%D0%BD%D0%B8%D0%BB-%D0%B8-%D0%B8%D0%BC-%D0%BF-news879745.html", "text": "Семейството на Гергана и Николай Дженкови от Ямбол преживя истински ужас, след като взрив на газова бутилка почти напълно унищожи апартамента им. Двамата постепенно се съвземат от шока, като не крият, че основната причина за това е невероятното добро отношение на познати и напълно непознати, които са около тях в тежкия мометнт. Гергана и Николай разказаха какво се случва с тях пред БТВ. „Истината е, че се съвзехме от ситуацията благодарение на всички хора, които са с нас и бяха около нас – не крие Гергана, която е медицинскап сестра.  - Получихме огромна, невероятна помощ – от познати, приятели, комшии, напълно непознати. Работя в болница, пациент на диализа, който не познавам, намери телефона на мъжа ми и предложи да ни съдейства. Наистина беше нещо невероятно.  Хора, които имат много по-сериозни проблеми, тръгнаха да ни съдействат, да ни помагат. Колеги веднага започнаха да помагат, цялата болница. Охраната на банка, когато отидох там, дойде и ми даде купони за храна. Човекът изобщо не ни познава. Приятели и съседи си пускат отпуск за да ни помагат по възстановяването на дома. Синът ни е Димитър и от училището му организираха за днес да си празнува имения ден”. Николай Дженков също е във възторг от отношението на хората и не крие емоциите си. „Когато отидем да пазаруваме, изобщо не искат да им плащаме – казва той. - По щандовете ни прегръщат напълно непознати хора, слагат ни пари по джобовете. Не знаеш как да реагираш. Наистина е трогателно. Много хора искат и реално помагат. Основно с труд. Веднага ни осигуриха техника, помощ. Всичко – напълно безплатно. Плътно до нас са за възстановяване на апартамента и фасадата на блока”. Сподели:", "date": "2019.10.26", "title": "Добри сърца: Семейство от Ямбол с трогателен разказ за това, как градът се е обединил и им помага да възстановят дома си"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B8%D0%BB%D1%8A%D1%80-%D1%81-%D1%85%D0%B5%D1%80%D0%BE%D0%B8%D0%BD-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news879753.html", "text": "При специализирана полицейска операция във Враца е задържан младеж с хероин, информираха от ОД на МВР-Враца, цитирани от „Конкурент”. Според данните, на 25 октомври (петък) около 22:45 часа в ж.к. „Дъбника“, в един от входовете на първия етаж е установен криминално проявеният Ц.М. на 23 години от Враца. При извършения личен обиск, в джоб на дънките му е открит полиетиленов плик, съдържащ 4 лилави таблетки с неправилна форма. В хода на операцията са извършени ПСД в апартамент находящ се в града, обитаван от криминално проявения. Там са открити и иззети 14 лилави таблетки с неправилна форма и 2 електронни везни. При извършения полеви нарко тест „бонбоните“ са реагирали на хероин. Ц.М. е задържан в Районно управление-Враца за срок до 24 часа. По случая е образувано бързо производство. Сподели:", "date": "2019.10.26", "title": "Задържаха дилър с хероин във Враца"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D1%83%D1%82%D1%80%D0%B5-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D1%81%D0%BE%D1%84%D0%B8%D1%8F-news879704.html", "text": "Във връзка с провеждането на изборите за общински съветници и кметове, на 27 октомври (неделя), ще се въведат промени в организацията на движение, съобщиха от Столичната община. Сподели:", "date": "2019.10.26", "title": "ВАЖНО: Ограничения на движението утре заради изборите в София"}
{"url": "https://pik.bg/%D0%B2%D0%BE%D0%BB%D0%B3%D0%B8%D0%BD-%D0%BF%D0%BE%D0%BF%D0%B8%D0%BB%D1%8F-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B0%D0%BD%D1%82%D0%B8%D1%82%D0%B5-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B0%D0%BA%D0%BE-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D0%BD%D0%BE%D0%B2-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80--news879774.html", "text": "От месеци изборът на нов главен прокурор предизвиква истерични пристъпи у грантовите анализатори, магистрати, медии. Много лошо ще стане в България, пищят стипендиантите на \"Америка за България\", без, разбира се, да влизат в подробности на какво се основава песимизмът им. Ако кандидатът за нов главен прокурор беше посочен от някой соросоиден кръжец, грантовите граждани и гражданки щяха да бъдат щастливи. Сега обаче са тъжни. Не успяха да овладеят съдебната система въпреки неистовите усилия на някои от тях. Това пише в свой коментар журналистът Петър Волгин. Ето какво посочва още той: А най-лошата за грантовите граждани новина от последните дни е, че те вече не могат да претендират, че са единствените и автентични изразители на волята на Съединените американски щати у нас. След посещението в САЩ на главния прокурор, неговия заместник и шефовете на специалните служби стана ясно, че България и Америка чудесно могат да си общуват и без посредничеството на грантополучателите. Да, те изразяват някаква гледна точка, но това е гледната точка на загубилите президентските избори демократи, на провалената Хилъри Клинтън, на онази неоконсервативна тенденция, която отдавна е бита карта в самите Съединени американски щати. Това, че \"Америка за България\" ти плаща парното изобщо не те прави говорител на официален Вашингтон. Даже напротив. А и едва ли официален Вашингтон би искал да има за свои официални представители хора, които превърнаха един австралийски убиец в своя икона. Винаги съм се чудил на моралните критерии на жълтопаветната интелигенция при избора й на любими личности. Всеки следващ обект е по-зле от другия. Но с Джок Полфрийман софийските грантаджии удариха дъното. Да героизираш един убиец е проява на крайно ниска морална хигиена. А още по-мерзко е да обвиняваш другите хора, които не са съгласни с героизацията на убиеца, че са глупави и нецивилизовани. Не, уважаеми грантови граждани и гражданки, не са глупави несъгласните с вас хора. Те просто са нормални и мислят с главите си, а не с клишетата, които им спускат чуждестранните фондации. Да, те не членуват в Съюза на съдиите, не ходят в САЩ на разноски на \"Америка за България\", а Българският хелзинкски комитет не избира никой от тях за \"Човек на годината\". И въпреки това или може би именно заради това тези хора прекрасно осъзнаха и конфликта на интереси у съдебния състав, освободил предсрочно австралийския убиец, и грубото вмешателство на редица NGO-та в съдебната система. Тъкмо желанието на тези неизбирани от никого и по принцип неизбираеми NGO-активисти да казват какво трябва и не трябва да се прави в политиката, в съдебната система, изобщо в целия български живот, е толкова дразнещо. Този снобеещ офисен планктон, който съществува единствено благодарение на чуждестранните грантове, има самочувствието, че единствено на него принадлежи последната дума по въпроса кой да управлява България, кой да е премиер и кой главен прокурор. Безочието на грантовите граждани и гражданки стигна дотам, че започнаха да поучават президента Румен Радев да не одобрява назначението на нов главен прокурор. Провалени политици и анонимни грантаджии диктуват какво да прави на човек, избран с гласовете на милиони български граждани, - това наистина е тотално безобразие. На което трябва да бъде сложен край. Час по-скоро. Сподели:", "date": "2019.10.26", "title": "Волгин попиля стипендиантите на \"Америка за България\": Ако кандидатът за нов главен прокурор беше посочен от някой соросоиден кръжец, грантовите граждани и гражданки щяха да бъдат щастливи"}
{"url": "https://pik.bg/%D1%88%D0%BF%D0%B8%D0%BE%D0%BD%D0%BA%D0%B0%D1%82%D0%B0-%D0%BC%D0%B0%D1%80%D0%B8%D1%8F-%D0%B1%D1%83%D1%82%D0%B8%D0%BD%D0%B0-%D0%B2%D0%B5%D1%87%D0%B5-%D0%B5-%D0%BD%D0%B0-%D1%80%D0%BE%D0%B4%D0%BD%D0%B0-%D0%B7%D0%B5%D0%BC%D1%8F-%D0%BC%D0%B0%D1%80%D0%B8%D1%8F-%D0%B7%D0%B0%D1%85%D0%B0%D1%80%D0%BE%D0%B2%D0%B0-%D0%B5%D0%B4%D0%B2%D0%B0-%D1%81%D0%B4%D1%8A%D1%80%D0%B6%D0%B0-%D1%81%D1%8A%D0%BB%D0%B7%D0%B8%D1%82%D0%B5-%D1%81%D0%B8-%D0%B2%D0%B8%D0%B4%D0%B5%D0%BE-news879797.html", "text": "Мария Бутина, която излежа в САЩ 18-месечна присъда за действия като чуждестранен агент, благодари на хората, които са я подкрепяли след ареста й през юли 2018 година, предаде Асошиейтед прес. Бутина направи кратко изявление пред медиите в зоната за пристигащи пътници на московското летище \"Шереметиево\", след като пристигна с полет от Маями. Трийсетгодишната Бутина бе освободена вчера от федералния затвор в Талахаси, щата Флорида, където излежа 18-месечна присъда. Тя бе осъдена заради опит да се инфилтрира в консервативни американски политически групи с цел да влияе върху президентската кампания в САЩ през 2016 г. и се призна за виновна, че е действала като нерегистриран чуждестранен агент. На летището я очакваше баща й Валерий, пристигнал в столицата специално, за да посрещне дъщеря си, както и представители на множество медии. Сред посрещачите бе и говорителката на руското министерство на външните работи Мария Захарова, допълва ТАСС. Тя направи първите снимки и видеа на срещата между баща и дъщеря, които след това бяха качени на страниците на дипломатическото ведомство в социалните мрежи. Сподели:", "date": "2019.10.26", "title": "\"Шпионката\" Мария Бутина вече е на родна земя. Мария Захарова едва сдържа сълзите си (ВИДЕО)"}
{"url": "https://pik.bg/%D0%BE%D1%82-%D0%B0%D1%80%D0%BC%D0%B8%D1%8F%D1%82%D0%B0-%D0%B1%D0%BB%D0%B8%D0%B7%D0%BE-%D0%B4%D0%BE-%D0%BC%D0%BD%D0%BE%D0%B3%D0%BE-%D0%B2%D0%B0%D0%B6%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80-news879743.html", "text": "Според публикация в сайта The72.co.uk, крилото на ЦСКА Вив Соломон-Отабор може отново да заиграе на Острова. \"Гонг\" пък акцентира, че футболистът облече \"червения\" екип в края на лятото. Сравнително доброто му представяне в ЦСКА спомогна и за неговата повиквателна в нигерийския национален отбор. Визира се, че Вив е желан от мениджъра на подвизаващия се в момента в Чемпиъншип тим на Милуол - Гари Роует, който бе начело на Бирмингам, докато Отабор беше в отбора. Пробив на английския пазар за изходящи трансфери беше посочен като една от целите пред клуба от \"Българска армия\" и интересът към Соломон-Отабор идва в подходящ за ЦСКА момент. Сподели:", "date": "2019.10.26", "title": "От \"Армията\" близо до много важен трансфер?"}
{"url": "https://pik.bg/%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D1%82%D0%B5%D0%B7%D0%B8-%D0%B7%D0%BE%D0%B4%D0%B8%D0%B8---%D1%82%D0%B5-%D1%81%D0%B0-%D1%86%D0%B0%D1%80%D0%B5-%D0%BD%D0%B0-%D0%BC%D0%B0%D0%BD%D0%B8%D0%BF%D1%83%D0%BB%D0%B0%D1%86%D0%B8%D1%8F%D1%82%D0%B0-news879727.html", "text": "Скорпион Представителите на зодията са сред най-мистериозните в зодиака. Те умеят да прикриват мисли, емоции, както и да имитират чувства. Внимавайте с тях! Те знаят всяка слабост на всеки и биха се възползвали от нея на 100%. Близнаци Те умеят да общуват с хората и затова винаги получават това, което искат. Близнаците лесно ще ви накарат да се чувствате добре около тях, да им се доверите и когато най-малко очаквате, те ще ви забият нож в гърба. Стига да имат нужда от вас. Да си между чука и наковалнята никога не е добре. Така често стигаме до усещането, че изборите ни са предопределени, а ние самите сме безпомощни. В такива неприятни ситуации някои несъзнателно прибягват до манипулацията. На някои обаче им се отдава повече. Кои са зодиите, които са царе на манипулацията? Везни Като зодия, винаги търсеща баланса, може би е странно да видим Везните тук, но всъщност това е мястото им. Те преследват хармонията, но... тяхната лична. Те рядко биха избрали страна в някой спор, но не биха се поколебали да излъжат, за да избегнат конфронтация. Сподели:", "date": "2019.10.26", "title": "Пазете се от тези зодии - те са царе на манипулацията"}
{"url": "https://pik.bg/%D0%B2%D0%BC%D1%80%D0%BE-%D0%B4%D0%BF%D0%BC%D0%BD%D0%B5-%D0%BE%D0%B1%D0%B5%D1%89%D0%B0%D0%B2%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D1%80%D0%B5%D1%84%D0%BE%D1%80%D0%BC%D0%B8-%D0%B8-%D0%B1%D0%BE%D1%80%D0%B1%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news879758.html", "text": "Европейско бъдеще, борба с корупцията и върховенство на закона – най-голямата опозиционна партия ВМРО-ДПМНЕ в Северна Македония започна предизборната кампания за предсрочните избори на 12 април догодина и се опитва да се позиционира като модерна европейска партия. Има ли стратегия обаче ВМРО-ДПМНЕ как да бъде извървян пътят към Европа, какво ще е бъдещето на двустранните отношения със съседите? Това коментирао пред БНР съветника на лидера на ВМРО-ДПМНЕ Християн Мицкоски по външна политика - Тимчо Муцунски. „Партийната ни програма ще бъде базирана на повече аспекти – примерно на икономически реформи – създаване на повече работни места, връщане на плоския данък, подобряване условията за функциониране на бизнеса – разясдни Муцунски. - Освен това реформи в правосъдието, в администрацията, които включват борба с корупцията по високите етажи и на всяко друго ниво“. Предвид, че през последните години е управлявала именно ВМРО-ДПМНЕ, а тогава също е имало случаи на корупция, той подчерта, че борбата с нея няма да бъде „избирателна“, а напротив. При победа на вота през април ВМРО-ДПМНЕ ще се бори за изграждане на силна икономика, ще инвестира в иновации и в добросъседски отношения. Сподели:", "date": "2019.10.26", "title": "ВМРО-ДПМНЕ обещава икономически реформи и борба с корупцията в Северна Македония"}
{"url": "https://pik.bg/%D0%BB%D0%B8%D1%86%D0%B5%D0%BC%D0%B5%D1%80%D0%B8%D0%B5-%D0%B8%D0%BB%D0%B8-%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-%D0%BA%D0%BE%D0%B3%D0%B0-%D0%B5-%D1%87%D0%B5%D1%81%D1%82%D0%B5%D0%BD-%D0%B8%D0%B3%D0%BD%D0%B0%D1%82%D0%BE%D0%B2-%D0%BE%D1%82-%D0%B4%D0%B5%D0%B1%D1%8A---%D0%B3%D0%BE%D1%80%D0%B4-%D0%B4%D0%BE-%D1%86%D0%B0%D1%86%D0%B0%D1%80%D0%BE%D0%B2-%D0%B8%D0%BB%D0%B8-%D0%BF%D0%BE%D0%B4%D1%87%D0%B8%D0%BD%D0%B5%D0%BD-%D0%B4%D0%BE-%D1%81-news879811.html", "text": "Кога е честен кандидатът за кмет на ДеБъ Борислав Игнатов, опозорен като архитект след разкритията за червения и златните тапети в дома му? Този въпрос си задават и политици, и магистрати, а и избирателите, след като лъсна поредното му лицемерие. Става дума за малко известен факт от биографията на кандидата на ДеБъ, разкрита още преди месец от ПИК и припомнен отново от други медии тези дни. А именно, че той е работил за държавата в лицето на прокуратурата, изпълнявайки проект за избора на настоящия Висш съдебен съвет. През пролетта на 2017 г. ВСС е провел процедура по избор на доставчик за временно ползване на система за безжично гласуване за нуждите на общите събрания на следователите, прокурорите и съдиите, които се проведоха по-късно същата година. Прогнозната стойност на поръчката е била в размер на 54 670 лв., като изрично е посочено, че сумата не трябва да надвишава 70 000 лв. Документи подават две фирми: един от лидерите на пазара за осигуряване на техническо оборудване за конгреси, събрания и масови мероприятия – \"Конгресинженеринг\" и фирмата на архитекта от Варна – \"БИГНАТОВ Студио Ню Йорк\". Заради дребна техническа грешка, представляваща разминаване от 6 стотинки, \"Конгресинженеринг\" е отстранена, а , според броя на участниците в общите събрания на магистратите, както следва: за 13 май 2017 г. в зала \"Универсиада\" – 450 устройства за следователите, за 27 май 2017 г. в зала \"Универсиада\" – 1500 устройства за прокурорите и за 10 юни 2017 г. в Интер Експо Център – 2250 устройства за съдиите. Така се оказва, че фирмата \"БИГНАТОВ Студио Ню Йорк\", чийто едноличен собственик е Борислав Игнатов, е имала В навечерието на гласуването през 2017 г. ръководството на Съюза на съдиите в България (ССБ), неправителствената организация с бивш председател Христо Иванов – Български институт за прави инициативи (БИПИ), както и представители на партията на бившия правосъден министър \"ДеБъ\" и той самият, атакуваха електронния вот на магистратите. Любопитна подробност е, че тогава обект на негативна кампания се оказа единствено системата за прякото електронно гласуване, при която нямаше никакви неизправности, но не и фирмата на Борислав Игнатов, за която става ясно, че е предоставяла устройствата за общите събрания на магистратите от цялата страна. Именно тогава Игнатов от ДеБъ искрено се радва, че се е докоснал до престижната структура на държавното обвинение и се е запознал и здрависал лично с един от най-изтъкнатите юристи в новата ни история - главният прокурор и уважаван бивш съдия Сотир Цацаров. Кадър от това време показва изпънатия в почетна стойка и позиращ с уважителна усмивка Борислав Игнатов, горд, че се снима с Цацаров. Сподели:", "date": "2019.10.26", "title": "ЛИЦЕМЕРИЕ ИЛИ ЗАВИСИМОСТ? Кога е честен Игнатов от ДеБъ - горд до Цацаров или подчинен до свастиките на Христо Иванов (СНИМКА)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B1%D0%BB%D0%B0%D0%B3%D0%BE-%D0%B3%D0%B5%D0%BE%D1%80%D0%B3%D0%B8%D0%B5%D0%B2-%D0%BF%D1%80%D1%8A%D1%81%D0%BD%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B7%D0%B0-%D0%B7%D0%BB%D0%B0%D1%82%D0%BA%D0%B0---%D0%BF%D0%BB%D0%B5%D0%B9%D0%BC%D0%B5%D0%B9%D1%82%D0%BA%D0%B0%D1%82%D0%B0-%D0%BA%D1%8A%D1%80%D0%BC%D0%B8-%D1%81%D0%B8%D0%BD%D0%B0-%D0%BD%D0%B0--news879596.html", "text": "Златка Райкова стана съседка на Петър Стоянов. Плеймейтката, която наскоро роди син на Благой Георгиев, е получила от футболиста като подарък огромен апартамент в компекс, в който своя собственост има и бившият президент на България, разкрива светското предаване на ПИК TV. Напук на хейтърите, които пророкуваха, че Златка ще бъде поредната мимолетна авантюра за Благой, на този етап двамата не оправдават мрачните прогнози за връзката си. Нещо повече - двойката се е устроила в нов апартамент в квартала на богатите - Бояна. Буквално дни преди раждането на бебето, баща му кръстосвал столицата, за да пренася вещи и мебели в новия апартамент, който да посрещне и новия член на семейството. Жилището е близо 400 квадрата, които реално са два обединени апартамента и се намира на цял един етаж в луксозен комплекс в полите на Витоша. В резиденцията на младите родители през ден гостували и децата на Благо - Йоанна и Давид. С какви екстри се глези Златка в новото си жилище, къде потънаха 1 милион лева от имането на Жоро Шопа, защо Тото от \"СкандаУ\" закъса със здравето, коя е кандидат-снахата на Стефка Костадинова и защо Камен Алипиев влезе в болница след уволнението си от БНТ - гледайте сега: Сподели:", "date": "2019.10.26", "title": "САМО В ПИК TV: Благо Георгиев пръсна половин милион за Златка - плеймейтката кърми сина на футболиста на метри от Петър Стоянов"}
{"url": "https://pik.bg/%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B4%D0%B8%D0%BC%D0%B8%D1%82%D1%8A%D1%80-%D0%BC%D0%B0%D1%80%D0%B8%D0%BD%D0%BE%D0%B2-%D1%81-%D0%B3%D0%BE%D1%80%D0%B5%D1%89%D0%B0-%D0%BD%D0%BE%D0%B2%D0%B8%D0%BD%D0%B0-%D1%81%D0%BD%D0%B8%D0%BC%D0%B0%D0%BC-%D0%B2-%D0%BD%D0%BE%D0%B2%D0%B0-%D0%BC%D0%B5%D0%B3%D0%B0%D0%BF%D1%80%D0%BE%D0%B4%D1%83%D0%BA%D1%86%D0%B8%D1%8F-%D1%81-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%BB%D0%B5%D0%B3%D0%B5%D0%BD%D0%B4%D0%B0-%D0%BD%D0%B0-news879764.html", "text": "Навръх имения си ден актьорът Димитър Маринов, който се прочу с участието си във филма „Зелена книга”, спечелил „Оскар”,  обяви гореща новина пред БТВ. „Вече снимам в нова истинска мегапродукция в Холивуд – заяви Маринов. - Партнирам на една истинска легенда в киното Повече подробности обаче ще разкрия в края на ноември, която пристигам в България. На 24 ноември пристигам в България за да отворя своята майсторска академия в НДК. Благодарен съм, че една красива идея се превръща в реалност”. Димитър Маринов не пропусна да поздрави всички именици с празника им. „ Честит имен ден на всички, които празнуват на Димитровден. – ктаза Маринов. - . Много успехи им пожелавам”. Сподели:", "date": "2019.10.26", "title": "Актьорът Димитър Маринов с гореща новина: Снимам в нова мегапродукция с истинска легенда на киното"}
{"url": "https://pik.bg/%D0%B2%D0%BB%D0%B0%D0%BA-%D0%BE%D1%82%D0%BD%D0%B5%D1%81%D0%B5-%D0%BA%D0%BE%D0%BB%D0%B0-%D0%BA%D1%80%D0%B0%D0%B9-%D1%80%D0%B0%D0%B7%D0%B3%D1%80%D0%B0%D0%B4-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news879821.html", "text": "Влак е блъснал кола на жп прелез край Разград. За щастие при инцидента няма пострадали. Инцидентът е станал около 14.30 часа днес. По данни на полицията лекият автомобил угаснал и спрял на прелеза, съобщава Нова телевизия. Зад волана му e бил 34-годишен мъж от Кубрат, а във возилото имало още двама души. Тримата са успели да се измъкнат невредими. Направена е алкохолна проба на 34-годишния водач. Тя е показала, че той седнал зад волана с 0,7 промила алкохол. На мястото тече оглед. Сподели:", "date": "2019.10.26", "title": "Влак отнесе кола край Разград, няма пострадали"}
{"url": "https://pik.bg/%D0%BB%D1%8E%D0%B1%D0%BE-%D0%B3%D0%B0%D0%BD%D0%B5%D0%B2-%D0%BE%D1%82%D1%81%D0%B5%D1%87%D0%B5-%D1%81%D0%B8%D0%BB%D0%B2%D0%B0%D0%BD%D0%BE-%D0%BF%D1%80%D0%B0%D0%BD%D0%B4%D0%B8-%D0%B5-news879757.html", "text": "Вицепрезидентът на Българската федерация по волейбол - Любо Ганев, за пореден път заяви, че Силвано Пранди ще води националния отбор на България на континенталната олимпийска квалификация за мъже през януари. \"Мисля, че много отдавна ви казахме, че Силвано Пранди е треньорът на отбора до олимпийската квалификация и ако я спечелим, за което се надяваме всички, ще остане да води тима и на Олимпиадата...\", заяви Любо Ганев, цитиран от \"Гонг\", след края на жребия за Шампионската лига и Годишната галавечер на Европейската волейболна конфедерация (CEV) в София. \"По принцип ние не сме му поставяли ултиматум на Силвано Пранди. Просто искахме да сме сигурни, че най-добрите състезатели ще бъдат извикани...\", акцентира волейболната легенда. Наскоро се появи информация, че Пранди е много вероятно да не води \"лъвовете\" във визираната ключова олимпийска квалификация. По всичко личи обаче, Силвано ще е начело на \"трикольорите\" ни във визирания период, поне това сочат думите на Любомир Ганев, който е с много важна ръководна роля в родния волейбол сега. Сподели:", "date": "2019.10.26", "title": "Любо Ганев отсече: Силвано Пранди е..."}
{"url": "https://pik.bg/%D0%BE%D1%81%D1%82%D1%80%D0%BE-%D0%BE%D1%82-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%B8%D1%8F-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D1%81%D0%B0%D1%89-%D0%B2-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B0-%D0%BD%D0%B0-%D1%81%D0%B8%D1%80%D0%B8%D0%B9%D1%81%D0%BA%D0%B8-%D0%BF%D0%B5%D1%82%D1%80%D0%BE-news879766.html", "text": "САЩ участва в контрабанда на сирийски петрол в други страни, като доставките се охраняват от американски частни военни компании и спецчасти. Това разкри официалният представител на руското министерство на отбраната Игор Конашенков, цитиран от ТАСС и „Фокус”. „Под закрилата на американски военнослужещи и сътрудници на техни частни военни компании, цистерни с нефт от петролните находища в Източна Сирия влизат контрабандно в други страни. В случай на нападение срещу тях, спецчастите на САЩ и авиацията неизменно се намесват“, заяви Конашенков. Той добави, че петролът се произвежда от оборудване, осигурено чрез заобикаляне на всички американски санкции от водещи западни корпорации. \"А приходите от контрабандата на сирийски петрол чрез посреднически фирми, отиват в сметките на американските частни военни компании и спецслужби\", каза още Конашенков. Според министерството, при цена на един барел сирийски контрабанден нефт от 38 долара, месечните приходи от този \"частен бизнес\" надхвърлят 30 милиона долара. „За такъв непрекъснат финансов поток, освободен от контрола и данъците на американската държава, ръководството на Пентагона е готово да охранява и защитава нефтените находища в Сирия от „Ислямска държава“, добави представителят на руското министерство. Сподели:", "date": "2019.10.26", "title": "Остро: От Министерството на отбраната на Русия обвиниха САЩ в контрабанда на сирийски петрол"}
{"url": "https://pik.bg/%D0%B7%D0%B0%D1%80%D0%B0%D0%B4%D0%B8-%D0%B4%D1%8A%D0%BB%D0%B3-%D1%81%D0%BA%D0%B0%D0%BD%D0%B4%D0%B0%D0%BB%D0%B5%D0%BD-%D0%B0%D0%B4%D0%B2%D0%BE%D0%BA%D0%B0%D1%82-%D0%B7%D0%B0%D0%B3%D1%83%D0%B1%D0%B8-%D0%B4%D0%BE%D0%BC%D0%B0-%D1%81%D0%B8-news879490.html", "text": "Скандалният разложки адвокат Пламен Щерянов, който има постановени присъди за измами срещу клиенти, губи дома си в Разлог. Собствената му 1/2 идеална част от бащината му къща на ул. „Охрид“ е сложена на тезгяха заради задължения към българска банка. Определената първоначална цена на имота, от която ще тръгне наддаването, е в размер на 56 660 лева без ДДС. Предмет на проданта е 1/2 от парцела и вторият етаж от къщата, както и 1/2 от общите й части. Върху имота има учредена договорна ипотека от 2008 година. Заради непогасяване на задълженията към банковата институция през 2017 година е наложена възбрана на имота и сега той е обявен на публична продан за обезпечаване вземането на кредитора, съобщава \"Струма\". Адвокат Пламен Щерянов влезе гръмко в новините през 2014 година, когато преби жестоко съпругата си, която също е юрист. През последните две години той се сдоби и с присъди за измама срещу клиенти. През май месец тази година получи от Районен съд – Дупница 8 месеца условна присъда с тригодишен изпитателен срок за нанесени неимуществени вреди на трима свои клиенти. Пл. Щерянов взимал от тях определени суми пари, за да ги представлява по дело за имоти в Якоруда, и ги заблуждавал, че срещу получените суми е извършвал определени юридически услуги. Година по-рано магистратите в Кюстендил признаха разложкия правозащитник Пламен Щерянов за виновен в измамата и присвоени 15 855 лева от същите клиенти. Щерянов получи присъда от 4 години и 6 месеца лишаване от свобода с 5-годишен изпитателен срок. Съгласно съдебния акт адвокатът бе осъден да върне парите, които прибрал от клиента си, както и да заплати съдебните разноски. Делото срещу Пламен Щерянов бе пратено в Районен съд – Кюстендил след отказ на магистратите в Благоевград да разглеждат престъплението на колегата си от Разлог, който е и бивш съдия. От Кюстендил то бе разпределено в Дупница. Сподели:", "date": "2019.10.26", "title": "ЗАРАДИ ДЪЛГ: Скандален адвокат загуби дома си"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D1%81%D1%82%D1%80%D0%BE%D0%B8%D1%82%D0%B5%D0%BB%D0%B8%D1%82%D0%B5-%D0%B3%D0%BE%D1%80%D0%B4%D0%B5%D0%B9%D1%82%D0%B5-%D1%81-%D0%B8%D0%B7%D0%B3%D1%80%D0%B0%D0%B4%D0%B5%D0%BD%D0%BE%D1%82%D0%BE-%D0%BE%D1%82-%D0%B2%D0%B0%D1%81-news879729.html", "text": "Честит Ден на строителя! Поздравявам всички, свързани с тази отговорна работа. Това написа премиерът Бойко Борисов на страницата си във Фейсбук. \"Знам, че полагате много усилия и не Ви е лесно, но се справяте отлично с предизвикателствата. Вие не отстъпвате на Вашите чуждестранни колеги и сте търсени по целия свят! Гордейте с изграденото от Вас! Честито и на всички именици!\", отбеляза още Борисов. Сподели:", "date": "2019.10.26", "title": "ПЪРВО В ПИК: Борисов със силни думи към строителите: Гордейте с изграденото от вас!"}
{"url": "https://pik.bg/%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D1%80%D0%B0%D0%B7%D0%BC%D0%B8%D1%81%D1%8A%D0%BB-%D0%BF%D1%80%D0%B5%D0%B4%D0%B8-%D0%BC%D0%B5%D1%81%D1%82%D0%BD%D0%B8%D1%8F-%D0%B2%D0%BE%D1%82-news879721.html", "text": "Днес е т. нар. ден за размисъл преди произвеждането на съответния вот, в случая - преди местните избори. Законът предвижда някои забрани, които важат и за самия изборен ден. Освен че не се допуска политическа агитация, не се разрешава и оповестяването под каквато и да било форма на социологически проучвания до затварянето на изборните секции. Според ИК е недопустимо също и разпространяването на нови агитационни материали, както и унищожаването на материали, поставени в съответствие със законовите изисквания на местата, определени от кмета на съответната община. В различните държави \"изборната тишина\" трае различно - от 48 часа до три дни. Денят за размисъл е и ден за финална подготовка на изборните секции - обособяват се например т. нар. тъмни стаички за гласуване. До изборния ден ЦИК регистрира наблюдатели и публикува на интернет страницата си техен регистър. В самия ден на вота и до края на гласуването законодателят у нас е забранил да се поставят в изборните помещения агитационни материали на партии, коалиции и инициативни комитети, както и на по-малко от 50 метра от входа на сградата, в която са секциите. Когато секционната избирателна комисия установи наличие на подобни материали, тя незабавно ги отстранява - при необходимост - със съдействието на кмета или кметския наместник и на органите на МВР. В изборното помещение не се допускат лица с поведение, накърняващо добрите нрави, както и лица, носещи предмети, опасни за живота и здравето на гражданите. В местата за гласуване се забранява влизането на въоръжени лица. Не се разрешава използването на мобилни телефони, фотоапарати или друга възпроизвеждаща техника с цел заснемане на начина на гласуване. При нарушаване на забраната комисията незабавно обявява бюлетината за недействителна и отбелязва това обстоятелство върху бюлетината и в графата \"Забележки\" на избирателния списък. Избирателят не се допуска повторно до гласуване, предвижда Изборният кодекс. В помощ на желаещите да гласуват, дирекцията \"Български документи за самоличност\" е създала нужната организация за работа, информира МВР. Служителите от звената на дирекцията при СДВР и ОД на МВР ще работят и на 27 октомври, от 8.30 до 19.30 часа, и ще съдействат на българските граждани, които не притежават валидни документи за самоличност, да упражнят правото си на глас в деня на изборите за общински съветници и за кметове. При произвеждане на втори тур на изборите за общински съветници и за кметове /3 ноември/ ще се издават нови удостоверения - от 29.10.2019 г. до 3.11.2019 г., включително, уточняват от вътрешното ведомство. Сподели:", "date": "2019.10.26", "title": "Днес е ден за размисъл преди местния вот"}
{"url": "https://pik.bg/%D0%B2%D0%B5%D0%BB%D0%B8%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D1%87%D0%B5%D1%81%D1%82%D0%B2%D0%B0-834-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B2%D1%8A%D1%81%D1%82%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BE%D0%BB%D1%8F%D1%80%D0%B8%D1%82%D0%B5-%D0%BF%D0%B5%D1%82%D1%8A%D1%80-%D0%B8-%D0%B0%D1%81%D0%B5%D0%BD-news879715.html", "text": "На Димитровден Велико Търново чества 834 години от въстанието на болярите Петър и Асен и възобновяването на Втората българска държава, съобщава БНР. Празникът ще започне с литургия в храма „Успение Богородично“, след което литийно шествие ще стигне до църквата-музей „Св. Димитър Солунски“, където през 1185 година е било обявено въстанието на Асеневци и създаването на Втората българска държава. Ще бъде осветен и раздаден курбан за здраве. Църквата „Св. Димитър Солунски“ има историческо значение за България, обясни историкът Нелина Църова. „За да се вдигне едно въстание срещу законната власт, тогава византийската, е трябвало да има освен политически и много силни морални причини – заяви Църокав. - Така че изграждането на църквата „Св. Димитър Солунски“, чудотворното идване на иконата на св. Димитър от Солун в Търново, покровителството на въстанието - това е моралната причина, която дава сила на средновековните българи, на болярите“. Празнините прояви ще завършат вечерта с аудио-визуалния спектакъл „Звук и светлина“. Сподели:", "date": "2019.10.26", "title": "Велико Търново чества 834 години от въстанието на болярите Петър и Асен"}
{"url": "https://pik.bg/%D1%81%D0%B8%D0%BD%D0%B8%D1%82%D0%B5-%D1%81-%D0%BA%D0%BB%D1%8E%D1%87%D0%BE%D0%B2-%D1%85%D0%BE%D0%B4-news879736.html", "text": "Нападателят на Левски Станислав Костов продължи договора си с клуба за нови две години. Настоящият контракт е до 30 юни 2022 година. Костов е голмайстор на шампионата за сезон 2018/2019 г. От Левски пожелават на Станислав бързо възстановяване, скорошно завръщане на терена, нови голове и много бъдещи щастливи мигове с тима. Ходът изглежда изключително важен за столичани, защото така възможността Костов скоро да напусне гранда със свободен трансфер е парирана. Самият нападател пък изявява огромно желание да носи синия екип. Таранът е и сред опциите за националния ни тим. Както е известно, очертава се България да участва през месец март в плейофи за квота за Евро 2020. Сподели:", "date": "2019.10.26", "title": "\"Сините\" с ключов ход"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0---%D0%B1%D0%B8%D0%B2%D1%88%D0%B8%D1%8F%D1%82-%D1%87%D0%BB%D0%B5%D0%BD-%D0%BD%D0%B0-%D0%B2%D1%81%D1%81-%D1%8F%D1%81%D0%B5%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%B7%D0%B0-%D0%B8%D0%B7%D0%B1%D0%BE%D1%80%D0%B0-%D0%BD%D0%B0-%D0%B8%D0%B2%D0%B0%D0%BD-%D0%B3%D0%B5%D1%88%D0%B5%D0%B2-%D0%BA%D0%BE%D0%BD%D1%86%D0%B5%D0%BF%D1%86%D0%B8%D1%8F%D1%82%D0%B0-%D0%BC%D1%83-%D0%B5-%D0%B1%D0%B5-news879659.html", "text": "Концепцията на Иван Гешев е безкомпромисна. Това каза бившият член на ВСС, а в момента следовател при Националната следствена служба Ясен Тодоров. \"Това е първият избор на един от тримата големи след промените в Конституцията през 2015 г. Специално за прокуратурата - това са министърът на правосъдието или трима членове на прокурорската колегия. Принципът, който беше заложен - съдии да номинират съдии, а прокурори - прокурори. А сега всъщност недоволстват най-много тези, които са идеолозите на този принцип\", отчете още Тодоров пред Нова телевизия, като по този начин отново изобличи юридическата немощ на Христо Иванов, който предложи тези промени. По думите на доцент Наталия Киселова, която е преподавател по конституционно право, главният прокурор е самостоятелен орган и залогът е толкова голям и внесените предложения през 2015 г. от Христо Иванов не са били добре обмислени, защото под внимание е била взета само независимостта на съдийската колегия. \"Речта на председателят на Върховния касационен съд беше предварително написана и нямаше значение какъв ще е резултатът\", каза Тодоров за политическата реч на Лозан Панов от вчера. Ясен Тодоров припомни, че през 2012 г., когато той е бил член на ВСС, сегашният председател на Съюза на съдиите - Калин Калпакчиев, който пуска убийци на конвейер с бележки на Хелзинкския комитет, е прочел реч в същия дух при избора на Сотир Цацаров. \"Парламентарната квота е много оплювана, но тя дава възможност на Народното събрание да вкара във ВСС и гражданската квота на обществото\", изтъкна Тодоров. Сподели:", "date": "2019.10.26", "title": "ГОРЕЩА ТЕМА - Бившият член на ВСС Ясен Тодоров за избора на Иван Гешев: Концепцията му е безкомпромисна"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%B1%D0%BE%D0%BC%D0%B1%D0%B0-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%BE-%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%BF%D1%80%D0%B8-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B4%D1%8F%D0%B2%D0%BE%D0%BB%D0%B8-news879752.html", "text": "Отборът на Манчестър Юнайтед влиза в надпреварата за подписа на нападателя на Интер - Лаутаро Мартинес. 22-годишният аржентинец Мартинес впечатлява с изявите си през настоящия сезон. Информации от чужбина сочат, че основни кандидати за привличане на Лаутаро са Барселона и Манчестър Юнайтед. Появиха се обаче индикации, че Мартинес вижда футболното си бъдеще в Интер и се очаква преподписване между младата звезда и клуба. Допълва се, че от Барса и Ман Юнайтед трябва да отправят грандиозни оферти ако искат да се подсилят с Лаутаро. Като евентуален трансфер може да стане за сума надвишаваща дори 150 милиона евро. Към момента от Юнайтед изглеждат особено колебливи на фона на историята на гранда и се сочи, че е много възможно \"червените дяволи\" да потърсят изключително гръмки сделки през следващите няколко трансферни прозореца. Сподели:", "date": "2019.10.26", "title": "ФУТБОЛНА БОМБА: Грандиозно подсилване при \"червените дяволи\"?"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BD%D0%B5%D1%88%D0%BA%D0%B0-%D1%80%D0%BE%D0%B1%D0%B5%D0%B2%D0%B0-%D0%BF%D0%BB%D0%B0%D1%87%D0%B0-%D0%BA%D0%B0%D1%82%D0%BE-%D0%B2%D0%B8%D0%B4%D1%8F-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D1%85%D0%BE%D1%80%D0%B0-%D0%BF%D1%80%D0%B5%D0%B4-%D0%BA%D0%BE%D1%84%D0%B8%D1%82%D0%B5-%D0%B7%D0%B0-%D0%B1%D0%BE%D0%BA%D0%BB%D1%83%D0%BA-news879039.html", "text": "- Последната ми лудост. Аз все се вра да помагам… За трета година правя спектакъл, за да наберем средства и запазим най-стария и успешен клуб по художествена гимнастика в България – „Левски“. Клубът, в който израснаха и тръгнаха да разнасят славата на България златните момичета. КХГ „Левски“ има огромна база, запазихме я 30 г., запазихме я за децата и България, не я приватизирахме. Нямаме и такива намерения. Миналата година подпомогнахме и други гимнастически спортове. Тази година, въпреки натоварения спортен календар, ангажирахме артисти – певци, музиканти... Ще включим и талантите от градовете, в които гостуваме. Средствата ще разпределим така, че да подпомогнем и местните  формации. Спектаклите са изцяло благотворителни. Разходите са, за съжаление, големи. Обиколих няколко града и независимо че са в предизборна кампания, получих подкрепа и от общините. Лудост е, нали? В свят, в който и въздухът е с пари, някой тръгва да прави нещо, без да му се плаща, на всичкото отгоре да раздава събраното. Това е съмнително... Даже много... Затова ще публикуваме всичко – приходи, разходи, разпределение. Въпреки че е обидно... Но сме си го заслужили недоверието, с толкова лъжепророци... - По-скоро като допинг. Да, уморена съм… И то доста. Това лято, въпреки лекарските препоръки и моите заклинания, доста поработих в залата и много малко - в градината в къщата ми в село Трудовец. Иска ми се следващата година да отбележим 20 г. на формацията, с която обикаляхме България, направихме спектакли, разкрепостихме, но запазихме любовта към българското. Не знам, ако е рекъл Господ, и ако успея да събера поне част от старите танцьори. Това ще бъде моето сбогуване с публиката... Ако не, на сегашното турне ще се сбогуваме... - Българския спорт го няма… Има епизодични резултати и те се дължат на малцината луди, влюбени в спорта треньори, останали у нас. За съжаление, по-възрастните си отиват, по-младите опитват, губят вяра и заминават. Спорт без държавна политика и без педагогически кадри не се прави. - Нали знаете старата истина „Победителите не ги съдят“. Във футбола отдавна няма победи на международен терен, в замяна на това той е една съвършена пералня за пари... Тук борбите са безскрупулни. Запалянковците се формират такива, че да обслужват и политиците.  Има закон, гласуван, обнародван, въпросът е защо не се прилага. Англичаните се справиха със своите. А ние? - Министър-председателят се намеси не където трябва и с голямо закъснение. Все пак би трябвало на всички да е ясно, че тази длъжност е избираема и само Изпълкомът може да я поиска, дали ще бъде приета, зависи от гласуващите. Министър-председателят отдавна трябваше да се намеси и да поиска строго прилагане на закона, а сега да поиска наказание или оставка на тези, които не са го прилагали и допуснаха поредния позор за България. Максимум за седмица могат да се справят с хулиганите и да ги поставят там, където им е мястото. Това ще подейства оздравително и ще спре заразата, която приема застрашителни размери сред младите хора. За съжаление, една голяма част от спортните федерации, разчитайки на това, че са избираеми (а как се провеждат избори у нас, всеки знае...), са се превърнали в малки феодални общества и вместо те да се грижат и помагат на клубовете, става обратното... Това е друга тема на разговор. - Знаейки за близостта с Ванга, почти няма интервю, в което да не ми задават въпроси. И аз винаги отговарям, разказвам, казвам това, което ме е съветвала, което ни е съветвала – десетки, да не кажа стотици пъти... И какво от това? Мисля, че живеем в тежки времена... Скоро Кеворк цитираше Л. Левчев, на когото в една от последните им срещи Ванга казала: „Тежки времена, парите смениха мястото си...“. По много и различни начини можем да тълкуваме думите ѝ. В главата ми от дълго време непрекъснато се върти цитат от Библията: „Когато видите, че мерзостта на запустението е застанала там, където не трябва – бягайте...“ (цитирам по памет). Парите смениха мястото, застанаха над духа. Подчиниха човека и вместо да му служат, каквото е тяхното изначално предназначение, го подчиниха. Направиха го роб... Разболяха го от патологична алчност... Отнеха божественото в него... А Ванга направи храм и го подари на хората... „Обичайте се, помагайте си, не си завиждайте...“ Това беше заветът на Ванга. Простичък и почти неизпълним. - Не знам. Изключила съм телевизори, не купувам вестници, радио слушам само в колата, и то класика или джаз… Не желая да участвам в поредната лудост. Имам приятели кметове и колкото са по-свестни, толкова са по-малко избираеми. Обичам народа си, толкова изпростял и безкритичен, не съм си и представяла, че може да бъде... „Народът е као овце, накъде го поведат, натам оди...“ Кой го води този народ? Водачи му трябват... А такива, за съжаление, не му бяха дадени. Впрочем не е така. Имаше такива хора! Народът избираше наглеците, които му говореха с еднаква убедителност полуистини и лъжи. А народът в захлас ги слушаше и избираше... Аз също съм част от народа си... - С политиката наистина скъсах. Това не е нещо, което умея да правя. В живота си допуснах много грешки, но най-много - в политическите си илюзии. Разбира се, че съжалявам. Политиката не е за наивници... - Да. Но се зарекох, да сложа край на изказванията, с които мога да повлияя или подведа хората. Вярвам и вярвах на много хора, но когато влязоха в политиката?! Помните ли притчата за просяка: „Приятел ми е, но не съм го видял на власт и с пари...“.  Политиката в България е почти еднозначна с властта, както и парите. Човек се променя, става неузнаваем само след няколко години в политиката, придобил власт и разбира се, забогатял... - На мен – не! Но сигурно ще се промени, светът така не може да продължи. Тази дивотия, наречена цивилизация, все пак има някакво чувство за самосъхранение.  А може да я сполети това, което е сполетявало други цивилизации преди нас... - Да, бях там. Почувствах се зле и отидох. Красива есен. Нищо не правих, седях, мълчах и почивах. Слушах тишината... - Имам приятели, красиви, интелигентни хора, рядко се виждаме поради моята заетост, но когато седнем привечер на салатка и ракийка (един псевдоинтелектуалец бе определил този обичай като признак на балканска изостаналост), се чувствам прекрасно. Имам добри съседи и от селото, и пришълците виладжии като мен. Знам как живеят хората в селата в Северозападна България. Имам близки. Познавам този край. Хората са забравени и от държава, и от Бог... Тъжно е. - Отношението е такова, каквото го възпитават в народа си управниците. Каквато е културата на този народ. Каквото са го възпитали в децата си тези, които сега са възрастни. Т.е. ние! Но при избори най-отговорни и активни са точно тези, които управниците сочат като виновни за всичко. Ами да мислят, като гласуват за кого и за какво гласуват. Но истината е, че властниците се сменяха, отношението към възрастните хора – не! На кого да вярват? - Вече не плача. Единствено когато видя много възрастни и немощни хора да се спират  пред кофите за боклук. И се питам – това ли е Божието наказание? И защо? Сподели:", "date": "2019.10.26", "title": "САМО В ПИК И \"РЕТРО\": Нешка Робева: Плача, като видя възрастни хора пред кофите за боклук"}
{"url": "https://pik.bg/%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%BA%D0%BE%D1%87%D0%B0%D0%BD%D0%B0-%D0%B2%D1%85%D0%BE%D0%B4%D0%B5%D0%BD-%D0%B1%D0%B8%D0%BB%D0%B5%D1%82-%D0%B7%D0%B0-%D0%B2%D0%B5%D0%BD%D0%B5%D1%86%D0%B8%D1%8F-%D0%BE%D1%82-1-%D1%8E%D0%BB%D0%B8-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news879680.html", "text": "Общинарите във Венеция най-после потвърдиха предложеното от тях преди месеци намерение в красивия старинен град да се влиза с входен билет. Това ще стане на 1 юли 2020 година, като билетът ще струва 3, 6 и 8 евро в зависимост от обявения от кметството код на \"наситеност“ от посетители - \"обикновен“, \"зелен“ и \"червен.“ Тези кодове ще бъдат задействани и от 1 януари 2021 г., когато обаче цените на билетите ще бъдат увеличени съответно на 6, 8 и 10 евро. В дни с нищожна посещаемост пък ще действа и \"зелен код“, като при него във Венеция ще се пристъпва срещу 5 евро. Общинарите оправдаха протакането на решението си с времето, което им е необходимо, за да направят възможна покупката на билети от всички специализирани интернет-платформи, предава \"Монитор\". Сподели:", "date": "2019.10.26", "title": "ИЗВАДИХА КОЧАНА: Входен билет за Венеция от 1 юли догодина"}
{"url": "https://pik.bg/%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%86%D0%B5%D0%BD%D0%B0-%D1%86%D0%B5%D1%86%D0%B0-%D0%B2%D0%B5%D0%BB%D0%B8%D1%87%D0%BA%D0%BE%D0%B2%D0%B8%D1%87-%D1%81-%D0%B2%D0%B7%D1%80%D0%B8%D0%B2%D1%8F%D0%B2%D0%B0%D1%89%D0%BE-%D1%88%D0%BE%D1%83-%D0%B2-%D0%BC%D0%B5%D0%B3%D0%B0%D0%BC%D0%B8-news879754.html", "text": "В първия ден от месец Ноември, най-успешната сръбска звезда Цеца Величкович ще разтърси гостите на Mega Megami с екслузивно шоу, за което дълго ще се говори! Изпълнителката, държаща рекордите за най-големи концерти на Балканите, ще се включи в тридневното дългоочаквано завръщане на проекта MEGA MEGAMI в зала EFE на хотел Marinela Sofia. Цеца ще изпълни най-големите си хитове, както и песните от последния си албум „Аутограм“. Очаква се гостуването на изпълнитеката да предизвика същински фурор – Цеца Величкович държи и рекордите за 3-те най-големи концерта в тази част на Европа: 2002 г. – стадион Мала Маракана, Белград, над 100 000 души; 2006 г. – Ушче, Белград, около 150 000 души, и най-посещаваното събитие някога на Балканите, 2013 г. – Ушче, Белград, около 170 000 души. Цеца е и единствената чуждестранна изпълнителка, която прави два концерта в два дни подред в Арена Армеец, София, на които присъстват общо 40 000 души. Сподели:", "date": "2019.10.26", "title": "Кралицата на балканската сцена Цеца Величкович с взривяващо шоу в \"Мегами\""}
{"url": "https://pik.bg/%D0%B1%D0%B0%D1%80%D0%B5%D0%BA%D0%BE%D0%B2-%D1%85%D1%80%D0%B8%D1%81%D1%82%D0%BE-%D0%B8%D0%B2%D0%B0%D0%BD%D0%BE%D0%B2-%D0%B8-%D1%80%D0%B0%D0%B4%D0%B0%D0%BD-%D0%BA%D1%8A%D0%BD%D0%B5%D0%B2-%D1%81%D0%B0-%D0%BB%D1%8A%D0%B6%D1%86%D0%B8-%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%82%D0%B5-%D0%B2%D1%8A%D1%80%D0%B7%D0%B0%D1%85%D0%B0-%D1%80%D1%8A%D1%86%D0%B5%D1%82%D0%B5-%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%B4-news879655.html", "text": "Това заяви бившият евродепутат Николай Бареков по повод окупациите на Орлов мост снощи, а сега и на президентството, за да бъде оказан натиск върху Румен Радев да не подписва указа за избирането на Иван Гешев за главен прокурор. \"Той и Радан Кънев се опитват да спекулират с една високо интелигентна личност, какъвто е българският държавен глава, като буквално го вкарват в капана на импийчмънта, заложен от самите тях. Член 129 от Конституцията беше променен през 2015 г. по предложение на Христо Иванов и Радан Кънев, така че президентът да не може да откаже предложението на ВСС след повторното му гласуване\", припомня Бареков. . Те измислиха и тази процедура за избор на главен прокурор. Те измислиха и допълнението, което задължава президента да подпише при повторно гласуване на върнатата от него кандидатура, за която дотогава имаше законов вакуум\", заявява Бареков. \"Сега срещу кого протестират? Тази тяхна истерия покрай избирането на Иван Гешев за главен прокурор да не би да е свързана с факта, че в момента тече мощно разследване, което Иван Костов обяви сам за себе си? Всички говорят, че подсъдимите олигарси се чувстват застрашени от Гешев. \", прогнозира Николай Бареков. Сподели:", "date": "2019.10.26", "title": "Бареков: Христо Иванов и Радан Кънев са лъжци и измамници. Те вързаха ръцете на президента. Да не би Иван Костов да се страхува от Гешев?"}
{"url": "https://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D0%BE%D1%81%D0%B5%D0%BC-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BF%D1%80%D0%BE%D0%BB%D0%B8%D0%B2%D0%BD%D0%B8%D1%82%D0%B5-%D0%B4%D1%8A%D0%B6%D0%B4%D0%BE%D0%B2%D0%B5-%D0%B2-%D1%8F%D0%BF%D0%BE%D0%BD%D0%B8%D1%8F-news879731.html", "text": "Най-малко осем души са загинали, а още двама са в неизвестност в префектура Чиба източно от Токио заради проливните дъждове, които обхванаха централната и североизточната част на Япония, съобщи ТАСС, като се позовава на телевизия Ен Ейч кей. В Чиба в петък за половин ден падна месечната норма на валежите, което доведе до преливане на реки и активиране на свлачища. Големи щети са нанесени на оризища и други селскостопански култури. Под вода са няколко гари и пътища . Около 4700 домове са без вода. Дъждовете нарушиха и транспорта между летище Нарита и Токио. В резултат около 4800 души са прекарали нощта на терминалите, защото не са могли да се доберат до столицата. Ситуацията се усложнява и заради това, че Чиба и други райони на Източна Япония преди две седмици бяха ударени от тайфуна Хагибис, който също предизвика наводнения и свлачища. Тогава загинаха 86 души, а осем все още са в неизвестност. Сподели:", "date": "2019.10.26", "title": "БЕДСТВИЕ! Най-малко осем жертви на проливните дъждове в Япония"}
{"url": "https://pik.bg/%D0%B2%D1%8F%D1%80%D0%B0-%D0%B2-%D0%B4%D0%B5%D0%B2%D0%BD%D1%8F-%D0%B2%D0%B4%D0%B8%D0%B3%D0%B0%D1%82-%D1%85%D1%80%D0%B0%D0%BC-%D0%BD%D0%BE%D1%81%D0%B5%D1%89-%D0%B8%D0%BC%D0%B5%D1%82%D0%BE-%D0%BD%D0%B0-%D1%81%D0%B2%D0%B5%D1%82%D0%B8%D1%86%D0%B0-%D0%BF%D0%BE%D1%81%D0%B5%D1%87%D0%B5%D0%BD%D0%B0-%D0%B2-%D0%B4%D1%80%D0%B5%D0%B2%D0%B5%D0%BD-%D0%BC%D0%B0%D1%80%D1%86%D0%B8%D0%B0%D0%BD%D0%BE%D0%BF%D0%BE%D0%BB-news879690.html", "text": "До Нова година се надявам да направим първата копка на нов православен храм, който ще бъде изграден в парк \"Разсадника“ и ще носи името на светата равноапостолна мъченица Севастиана. Това обяви от профила си във Фейсбук кандидат-кметът на Девня Свилен Шитов, който отбеляза, че общината разполага с готов проект за строителството на църквата. Тя ще бъде тип параклис, в който ще с \"Говорил съм по въпроса и с представители на бизнеса и предприятията, които са готови да подкрепят това богоугодно дело“, съобщи Свилен Шитов. Очаква се параклисът да бъде изграден за около 6 месеца, а на първата копка и на овещаването му да бъде поканен Варненският и великопреславски митрополит Йоан. Света Севастиана била сред ученичките на великия апостол на езичниците Павел. След като слушала апостолската проповед в Крит, Берия и Солун, Севастиана тръгнала да проповядва в гръцките градчета по нашето днес Черноморие. Проповедта ѝ била съпътствана от чудеса и така Севастиана обърнала много хора към Христовата вяра. Славата ѝ обаче стигнала до жестокия управител на Одесос, днешна Варна. Севастиана била заловена в Марцианопол (днес квартал \"Река Девня\"), където също проповядвала, и хвърлена на дивите зверове в амфитеатъра, които обаче не я докоснали. Затова впоследствие била посечена. Тя е сред немногобройните жени, чиято немислима храброст ги прави велики светила на Христовата Църква в първите ѝ години. Паметта на света Севастиана се почита на 16 септември. е извършват и богослужения. Ще се разпростира на площ от около 100 квадрата и ще бъде висок 12 метра. Идеята е Светата обител да бъде изградена с даренията на всички миряни, чиито имена ще бъдат изписани на специална плоча. Сподели:", "date": "2019.10.26", "title": "ВЯРА: В Девня вдигат храм, носещ името на светица, посечена в древен Марцианопол"}
{"url": "https://pik.bg/%D0%BF%D0%B0%D0%B7%D0%B5%D1%82%D0%B5-%D0%B4%D0%B5%D1%86%D0%B0%D1%82%D0%B0-%D0%BD%D0%B0%D0%BF%D0%B0%D0%B4%D0%B0%D1%82-%D0%BD%D0%B8-%D1%80%D0%BE%D1%82%D0%B0%D0%B2%D0%B8%D1%80%D1%83%D1%81%D0%B8-news879520.html", "text": "Ротавируси атакуват през последната седмица жителите на Пловдив и областта, алармираха лични лекари и специалисти от местните болници. Тези инфекции засягат хора от всички възрастови групи, но заболяването протича по-тежко при деца и по-леко при възрастни. В някои групи на детски градини и класове в училище има случаи на 5-6 отсъстващи деца заради заболяване. То обикновено започва с повишаване на телесната температура, след това се появяват коремни болки, гадене, повръщане и диария. Специалистите препоръчват още при първите симптоми на влошено здраве на децата им родителите да потърсят лекарска помощ. Профилактика на ротавирусните инфекции може да се прави чрез ограничаване на контактите с болни хора и спазването на добра хигиена. Има също така създадени перорални ваксини срещу ротавируси, които се прилагат на 2- и 4-месечна възраст. Сподели:", "date": "2019.10.26", "title": "Пазете децата! Нападат ни ротавируси"}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B6%D0%B5%D0%B1%D1%87%D0%B8%D0%B8-%D0%BE%D1%88%D1%83%D1%88%D0%BA%D0%B0%D1%85%D0%B0-%D1%81%D0%B2%D0%B5%D1%82%D0%BB%D0%B0%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2%D0%B0-%D0%B2-%D0%BC%D0%BE%D0%BB-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-news879694.html", "text": "Неприятен инциент е помрачил настроението на Светлана Гущерова по време на последната й семейна разходка до Виена. Бившата плеймейтка била обрана, докато с мъжа й Християн Гущеров се разхождали из австрийската столица. Поводът за пътуването на Гущерови до Виена били новите есенно-зимни колекции на световните брандове. От снимките на Светлана в Инстаграм стана ясно, че е подновила гардероба си с тоалети от бутиците на \"Гучи\" и \"Луи Вюитон\". От обкръжението на Гущерови коментират, че обикновено в чужбина пазарували с кредитни карти, но в деня на обира Светлана имала и малко джобни пари. За щастие, печалбата на джебчиите била дребна - 30-40 евро, които Светлана пъхнала в джоба на якето си, вместо да ги прибере в дамската си чантичка, пише \"Хотнюз\". Гущерова се оплакала, че най-вероятно ловкият крадец я е преджобил в асансьор на търговски център. В подемното съоръжение заедно с нея и Християн се качили още десетина души и се натъпкали като сардини. Затова и не усетила, когато джебчията я е \"преслушал\". Сподели:", "date": "2019.10.26", "title": "ИНЦИДЕНТ: Джебчии ошушкаха Светлана Гущерова в мол във Виена"}
{"url": "https://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%BE-%D1%82%D0%BE%D1%80%D0%BD%D0%B0%D0%B4%D0%BE-%D0%BA%D0%BB%D1%8E%D1%87%D0%BE%D0%B2%D0%BE-%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D0%BC%D0%BF-%D0%BD%D0%BE%D1%83-news879582.html", "text": "Ръководството на Барселона има големи аспирации към привличането на холандския защитник Стефан де Фрай от Интер, твърди Калчомеркато. Визира се още, че цената на 27-годишния Стефан е около 50 млн. евро, а от Барса са готови да ги платят заради колебанията на каталунците на терена във фаза защита. Бранителят има дългосрочен договор с Интер. Допълва се още, че резервен вариант за Барселона е друг защитник на Интер - Милан Шкриниар. 24-годишният словак също е сред солидните централни бранители в момента в световен мащаб. Любопитно е дали катаунците ще привлекат централен защитник още през зимния трансферен прозорец... Сподели:", "date": "2019.10.26", "title": "ФУТБОЛНО ТОРНАДО: Ключово подсилване на \"Камп Ноу\"?"}
{"url": "https://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D1%81%D0%BB%D0%B5%D0%B4-%D0%B3%D0%BE%D0%B4%D0%B8%D0%BD%D0%B0-90-%D0%BE%D1%82-%D1%80%D0%B0%D0%B1%D0%BE%D1%82%D0%BD%D0%B8%D1%82%D0%B5-%D0%BC%D0%B5%D1%81%D1%82%D0%B0-%D1%89%D0%B5-%D0%B8%D0%B7%D0%B8%D1%81%D0%BA%D0%B2%D0%B0%D1%82-%D1%86%D0%B8%D1%84%D1%80%D0%BE%D0%B2%D0%B8-%D1%83%D0%BC%D0%B5%D0%BD%D0%B8%D1%8F-news879686.html", "text": "В момента, по думите ѝ, такива умения притежават по-малко от половината граждани на ЕС. Г-жа Габриел каза това в София на конференция за развитието на регионите, предаде БНР. Еврокомисарят Мария Габриел изтъкна още разликата в интернет свързаността между селските и градските райони: \"Ако днес 76% от домакинствата в градските райони имат добра свързаност, този процент пада под 40% в селските райони. За определени региони той е в рамките на 25-26%. Под 10% от училищата в селските райони имат високоскоростна връзка. В България имаме 86% от общините, които са спечелили ваучер за безплатен високоскоростен интернет на обществени места за следващите три години\". Тази високоскоростна връзка може да даде по-бърз тласък на регионите чрез различните аспекти на цифровизацията, посочи още Габриел: \"Цифровизацията променя пазара, отправя предизвикателства към европейската промишленост, към малките и средните предприятия, отправя предизвикателства към всеки един от гражданите\". Еврокомисарят за цифровата икономика Мария Габриел прогнозира, че само след година 90 процента от работните места ще изискват основни цифрови умения. Сподели:", "date": "2019.10.26", "title": "Мария Габриел: След година 90% от работните места ще изискват цифрови умения"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8-%D1%81%D1%8A%D1%81-%D0%B7%D0%B0%D0%BB%D0%B8%D1%87%D0%B5%D0%BD%D0%B8-%D0%BD%D0%BE%D0%BC%D0%B5%D1%80%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-news879606.html", "text": "Акцията е проведена вчера от служители на сектор \"Противодействие на икономическата престъпност\" при ОДМВР - Перник. Полицаите проверили бивша площадка за авточасти на ул. \"Ю. Гагарин\" в областния град, ползвана от 46-годишен перничанин. Там са намерени и иззети два двигателя от леки автомобили \"БМВ\" със заличени фабрични номера. Установява се произходът им и е започнато разследване. Образувано е досъдебно производство и работата продължава. Двигатели със заличени номера са открити на бивша площадка за авточасти. Сподели:", "date": "2019.10.26", "title": "Откриха двигатели със заличени номера в Перник"}
{"url": "https://pik.bg/%D0%B8%D0%BD%D1%82%D0%B5%D1%80-%D1%81-%D0%BC%D0%BE%D1%89%D0%BD%D0%B8-%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B8-%D1%83%D0%B4%D0%B0%D1%80%D0%B8-news879564.html", "text": "Отборът на Интер ще бъде много активен на зимния трансферния пазар, като възнамерява да се подсили с футболисти на Барселона и Манчестър Юнайтед. Става въпрос съответно за Артуро Видал и Неманя Матич, твърди \"Калчомеркато\". Визираният италианският гранд търси нови попълнения, с които да подсили халфовата си линия. Допълва се, че наставникът Антонио Конте се е спрял на Видал и Матич, които иска да бъдат привлечени още през януари. Артуро и Неманя имат солиден опит и качества, но при добри оферти, се твърди, че от Барса и Ман Юнайтед може да склонят на трансфери. Сподели:", "date": "2019.10.26", "title": "Интер с мощни трансферни удари?"}
{"url": "https://pik.bg/%E2%80%9E%D1%81%D0%BE%D1%82%D0%B1%D0%B8%D1%81%E2%80%9C-%D0%BF%D1%80%D0%BE%D0%B4%D0%B0%D0%B4%D0%B5-%D0%B1%D1%83%D1%82%D0%B8%D0%BB%D0%BA%D0%B0-%D1%83%D0%B8%D1%81%D0%BA%D0%B8-%D0%B7%D0%B0-2-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news879576.html", "text": "Аукционна къща „Сотбис“ продаде бутилка уиски за почти 2 млн. долара. Изключително редкия вид скоч е с марка „Макалан“ и е отлежало 60 години. Първоначалната искана цена е била около 700 хил. долара. От аукционната къща не разкриха самоличността на купувача, предаде Би Ти Ви. „Това е Свещеният Граал на уискито“, пише в представянето на „Макалан“. Напитката е дестилирана през 1926 г. и бутилирана през 1986 г. Произведени са едва 40 бутилки. „Макалан“ е част от сериозната уиски колекция на „Сотбис“, която се състои 467 шишета. „Тази невероятна сума е доказателство за качеството на нашата колекция. Удивително е толкова много иконични напитки да чупят рекорди“, коментира Джон Фоули, експертът по напитки на „Сотбис“. Предишната рекордна цена за една бутилка уиски, продадена от аукционната къща, е била 1,5 млн. долара. Сподели:", "date": "2019.10.26", "title": "„Сотбис“ продаде бутилка уиски за 2 млн. долара"}
{"url": "https://pik.bg/%D0%BE%D0%B7%D0%BE%D0%BD%D0%BE%D0%B2%D0%B0%D1%82%D0%B0-%D0%B4%D1%83%D0%BF%D0%BA%D0%B0-%D1%81%D0%B5-%D1%81%D0%B2%D0%B8%D0%BB%D0%B0-%D1%80%D0%B5%D0%BA%D0%BE%D1%80%D0%B4%D0%BD%D0%BE-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-news879538.html", "text": "Озоновата дупка през 2019 г. достигна най-ниското си ниво от 1982 г. поради изключително високите температури в стратосферата , регистрирани през тази година, но това не може да се нарече последица от изменението на климата, заяви за РИА Новости Андрей Кисельов, водещ изследовател в Главната геофизична обсерватория в Русия. Учените от НАСА също отбелязаха рекордно намаляване на размера на озоновата дупка над Антарктида през септември тази година . Освен това дупката запази минималните си стойности през октомври, въпреки че обикновено по това време наблюдателите регистрират увеличение на нейния размер. На фона на тези данни имаше съобщения, че изменението на климата допринася за намаляване на озоновата дупка, което поставя под съмнение ефективността на Монреалския протокол, според който страните се съгласяват, че причината за дупката е създадена от човека, и се съгласиха да забранят емисиите на фреон. \"Тази година стратосферата е доста топла, така че един от механизмите за унищожаване на озон във високи стратосферни облаци се оказа практически изключен . Това доведе до високи нива на озон и намаляване на озоновата дупка. Тази ситуация обаче е характерна за тази година и не гарантирана във всеки момент. Необходим е поне 30-годишен период, за да се определи връзката с изменението на климата.“, каза Кисельов. През септември 1974 г. американското списание Science доказва : аерозолите унищожават озоновия щит на Земята . Паническото настроение възникна веднага и се засили, след като британците откриха озонова дупка на 1000 км в Антарктида. Дупката растеше. Възстановяването на озоновия слой в по-голяма степен трябва да бъде свързано с успеха на Монреалския протокол , който ще спре промишлените емисии на фреони в атмосферата - основният антропогенен фактор в унищожаването на озоновия слой. \"Фреоните влизат в атмосферата в резултат на емисии, след това се издигат в стратосферата и тук, под въздействието на слънчевата светлина, се отделят хлорни атоми, които разрушават озоновия слой поради реакцията между озон и хлор.\", обясни климатологът. Кисельов припомни, че и ма три причини за растежа на озоновата дупка. \"Циркуполарният вихър ограничава достъпа на богат на озон въздух от по-северни до южни ширини; освобождаването на фреони в атмосферата и специфични разнородни реакции. Тази година поради увеличаване температурите в стратосферата не се образуват облаци, които съдържат тези частици, тъй като те се образуват при много ниски температури от -80 -85 градуса .\", обясни ученият. „Противниците на фреонната теория за унищожаване на озон често заявяват, че може би природата може да компенсира човешките дейности. Въпреки това можем да разчитаме само на модели, които описват процеса, а те доказват, че фреоновите емисии унищожават озоновия слой и са дълготраен важен фактор . Затова не бих считал намаляването на озоновата дупка през тази година като резултат от естествено самовъзстановяване в природата.“, отбеляза Кисельов. Сподели:", "date": "2019.10.26", "title": "Озоновата дупка се свила рекордно тази година"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA-%D0%B6%D0%B5%D0%BD%D0%B8%D1%82%D0%B5-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D1%82-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE%D1%82%D0%BE-%D1%89%D0%B0%D1%81%D1%82%D0%B8%D0%B5-%D0%B7%D0%B0-%D1%80%D0%B0%D0%B7%D0%BB%D0%B8%D0%BA%D0%B0-%D0%BE%D1%82-%D0%BC%D1%8A%D0%B6%D0%B5%D1%82%D0%B5-news879310.html", "text": "Когато става въпрос за отблъскващите неща в секса, между представителите на двата пола се откриват повече сходства. Темата се оказва и по-лесна за обсъждане, за разлика от тази какво възбужда жените и мъжете. Ново проучване, цитирано от в. \"Дейли стар\", хвърля известна светлина върху това какво харесват партньорите. Съдейки по резултатите от допитването на сайта за извънбрачни запознанства Illicit Encounters, обхванало 2000 мъже и жени, представителите на двата пола намират за най-възбуждащи съвсем различни неща. За жените това е споделеният оргазъм с партньора, а за мъжете - сексът с нова партньорка. Представителките на нежния пол поставят едва на девето място секса с нов партньор, а мъжете класират на четвърта позиция споделения оргазъм. \"Резултатите от проучването разкриват колко далече са едни от други мъжете и жените в преследването на сексуалното щастие\", отбелязва сексоложката Джесика Леони. Какво намират за възбуждащо представителите на двата пола? Жени 1. Споделеният секс с партньора 2. Любовната предигра 3. Мъжете, които знаят какво искат жените в леглото 4. Мъжете, които правят комплименти за нефизически характеристики 5. Мъжете, които винаги им \"докарват\" оргазъм 6. Сексът със знаменитост 7. Изваяните коремни мускули 8. Татуировките 9. Сексът с нов партньор 10. Оралният секс Мъже 1. Сексът с нова партньорка 2. Жените, които с готовност поемат инициативата за секс 3. Сексуалното самочувствие 4. Споделеният оргазъм 5. Жените, които ги карат да се чувстват най-добрите любовници на света 6. Оралният секс 7. Страхотното тяло 8. Тройките 9. Сексът със знаменитост 10. Порното. Сподели:", "date": "2019.10.26", "title": "Ето как жените преследват сексуалното щастие за разлика от мъжете"}
{"url": "https://pik.bg/%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D0%B5-%D1%83%D0%BD%D0%B8%D1%89%D0%BE%D0%B6%D0%B8-250-%D1%87%D0%B8%D1%84%D1%82%D0%B0-%D0%BE%D0%B1%D1%83%D0%B2%D0%BA%D0%B8-%D0%B2-%D1%88%D1%83%D0%BC%D0%B5%D0%BD%D1%81%D0%BA%D0%B8-%D1%81%D0%BA%D0%BB%D0%B0%D0%B4-news879605.html", "text": "Наводнение в склад на шуменски търговец унищожи 250 чифта обувки от естествена кожа и 9 чанти. Сигнал за бедствието бил подаден в четвъртък сутринта в Полицейското управление в Шумен. Наводнението е станало в склад към магазина на централния бул.“Славянски“. Съобщено било, че неизвестен не е затворил спирателен кран на водопреносната мрежа. Извършен е оглед и е образувано досъдебно производство за увреждане на чужда собственост. Сподели:", "date": "2019.10.26", "title": "Наводнение унищожи 250 чифта обувки в шуменски склад"}
{"url": "https://pik.bg/%D0%B0%D0%BD%D1%82%D0%B8%D0%BB%D0%BE%D0%BF%D0%B0-%D0%BF%D0%BE%D0%B4-%D0%BF%D1%80%D0%B8%D0%BA%D1%80%D0%B8%D1%82%D0%B8%D0%B5-%D1%82%D0%B8%D1%82%D0%B0-%D0%BC%D0%B0%D0%BC%D0%B8-%D1%81%D1%8A%D1%81-%D1%81%D0%B5%D0%BA%D1%81%D0%B8-%D0%B4%D1%83%D0%BF%D0%B5---%D0%B7%D0%B0%D0%BA%D1%80%D1%8A%D0%B3%D0%BB%D0%B5%D0%BD%D0%B0%D1%82%D0%B0-%D0%BF%D0%B5%D0%B2%D0%B8%D1%86%D0%B0-%D1%81%D0%B5-%D0%B2%D1%82%D0%B0%D0%BB%D1%8F%D0%B2%D0%B0-%D0%BF%D0%BE-%D0%BC%D0%B5%D1%82%D0%BE%D0%B4%D0%B0-news879561.html", "text": "Поп звезда Тита отново е надебеляла с поне 10 кг. Оказа се, че истинският й външен вид няма много общо с образа на секси блондинката от клиповете. Христина Христова, както е истинското име на певицата, от много време се бори с излишните тлъстинки, като преди две години бе ударила 70 кила. Тогава успя да поотслабне и вееше секси фигура, но сега отново се е загръглила. За да не си личи напълняването, тя използва \"метода Андреа\", както стана популярно отслабването с фотошоп. Почитатели на Тита я заснеха по време на нейно участие, като на фотоса се виждат закръглените й бедра, късите й крайници и разликата с кадрите й в социалните мрежи. Лъскавата визия, с която Тита се представя в ефектните си видеоклипове, се оказа пълна измама. Протежето на Криско е ниско и пухкаво, но поне за разлика от Гери-Никол е надарена от майката природа с невъобразими гърди, пише седмичник. \"Точно си мислех, че е отслабнала и видях действителността. Леко се разочаровах от вида й и най-вече от това, че лъже със снимките си\", коментира почитател на надарената блондинка. Сподели:", "date": "2019.10.26", "title": "АНТИЛОПА ПОД ПРИКРИТИЕ: Тита мами със секси дупе - закръглената певица се вталява по метода на Андреа"}
{"url": "https://pik.bg/%D0%BF%D0%B5%D1%87%D0%B5-%D1%81%D0%B5-%D1%80%D0%B0%D0%B7%D0%B4%D1%8F%D0%BB%D0%B0-%D0%BC%D0%B5%D0%B6%D0%B4%D1%83-%D0%B1%D0%B0%D0%B9%D0%B5%D1%80%D0%BD-%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%B5%D0%BD-%D0%B8%D0%B3%D1%80%D0%B0%D1%87-news879570.html", "text": "Нападателят на Байерн (Мюнхен) - Томас Мюлер, изглежда ще напусне гранда още през зимата, твърдят немски издания. Визира се, че други колоси напират за Мюлер като е възможно той да премине в Манчестър Юнайтед или Интер. Томас може да бъде определен като легендарен играч както за Байерн на клубно ниво, така и на национално равнище за Германия. 30-годишният Мюлер обаче сега изпитва затруднения относно борбата за титулярно място в Байерн (Мюнхен). Визира се, че от гранда е много вероятно да дадат под наем Томас Мюлер още тази зима, а през лятото да продадат острието срещу не много голяма за стандартите на Байерн сума. Сподели:", "date": "2019.10.26", "title": "Пече се раздяла между Байерн и легендарен играч"}
{"url": "https://pik.bg/%D0%B5%D0%BA%D1%81%D1%82%D1%80%D0%B0%D1%81%D0%B5%D0%BD%D1%81%D0%BA%D0%B0-%D0%BF%D1%80%D0%B5%D0%BF%D0%BE%D1%80%D1%8A%D1%87%D0%B2%D0%B0-%D1%80%D0%B5%D0%B4%D0%BE%D0%B2%D0%B5%D0%BD-%D1%81%D0%B5%D0%BA%D1%81-%D1%81%D1%80%D0%B5%D1%89%D1%83-%D0%BF%D0%BE%D1%85%D0%BE%D1%82%D0%BB%D0%B8%D0%B2%D0%B8-%D0%B4%D0%B5%D0%BC%D0%BE%D0%BD%D0%B8-news879607.html", "text": "Над 500-те хиляди последователи в инстаграм на знойна червенокоса екстрасенска и риалити звезда от Русия могат да получат полезни съвети от типа как да се опазят от набезите на похотливи демони, пише в. \"Дейли стар\". Сред препоръките към тях на 31-годишната Никол Кузнецова от Москва е да правят редовен секс и да мият лицето и тялото си преди сън, за да устоят на съблазънта на демоничните създания, предаде БТА. Риалити звездата твърди, че демоните се явяват, когато обектите на набезите им са сънливи. \"Това се случва през нощта. Усещането е сякаш някой лежи до вас, гали ви и започвате да изпитвате несравнима възбуда. Тогава хората забравят първоначалните си страхове и очакват с нетърпение нощните си любовници. По правило демоните се явяват, когато човек е сънлив и парализират тялото и волята му. Невероятната им сексуална привлекателност се дължи не само на съблазнителния им вид, но и на способността им да усещат тайните желания и емоциите на хората. Независимо дали се явяват като зашеметяваща жена или силен млад мъж, близостта с тях носи неземни удоволствия, придружени понякога от необясним страх и смут\", обяснява Кузнецова. Знойната екстрасенска допълва, че мъжете биват съблазнявани от женски демони, известни като сукуби, а жените - от мъжките инкуби. Никол Кузнецова обаче смята, че има начини да се противодейства на похотливите създания. \"Да се отърве човек от демоните е трудно, но не и невъзможно. За целта помагат носенето или поставянето на перла под възглавницата, вечерна молитва, етерични масла, измиването на лицето и тялото преди сън и редовен секс\". Според екстрасенската е най-добре всичките тези препоръки да се спазват в продължение на месец. Ако набезите продължат, е необходимо хората да се свържат с опитен специалист. Сподели:", "date": "2019.10.26", "title": "Екстрасенска препоръчва редовен секс срещу похотливи демони"}
{"url": "https://pik.bg/%D0%B1%D0%B0%D0%B7%D0%B8%D0%BB%D0%B8%D0%BA%D0%B0%D1%82%D0%B0-%E2%80%9E%D1%81%D0%B2%D0%B5%D1%82%D0%B8-%D1%81%D0%BF%D0%B0%D1%81%E2%80%9C-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D1%87%D0%B5%D1%80%D0%B2%D0%B5%D0%BD-%D0%B1%D1%80%D0%B5%D0%B3-%D0%B2%D0%B5%D1%87%D0%B5-%D0%B5-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B7%D0%BD%D0%B0%D1%87%D0%B5%D0%BD%D0%B8%D0%B5-news879589.html", "text": "Повече от 5 години продължават проучванията и укрепителните дейности, предстои изграждането на път до базиликата. Храмът е част от съществувал преди векове манастирски комплекс на десния бряг на река Джубрена, разказват местните хора. Досега са направени укрепителни ремонти по основата на храма, за да се изолира влагата, която доста е съсипала стенописите. Новият статут на обекта позволява да се кандидатства за финансиране на цялостна реставрация на храма, каза директорът на историческия музей в Дупница Анелия Геренска пред БНР. „На практика ние трябва да вървим напред към проект за консервация и реставрация и да търсим. Особено, когато говорим за реставрация на стенописите, сумата е доста голяма“, отбеляза Геренска. Раннохристиянската базилика от IV-VI век „Св. Спас“ край дупнишкото село Червен брег е вече със статут на паметник от национално значение, съобщават от историческия музей в Дупница. Сподели:", "date": "2019.10.26", "title": "Базиликата „Свети Спас“ край село Червен брег вече е паметник от национално значение"}
{"url": "https://pik.bg/%D1%80%D0%BE%D0%B4%D0%B8%D1%82%D0%B5%D0%BB%D1%81%D0%BA%D0%B8-%D0%B8%D0%BC%D0%BF%D1%83%D0%BB%D1%81-%D1%82%D0%B8%D1%82%D0%B8-%D0%BF%D0%B0%D0%BF%D0%B0%D0%B7%D0%BE%D0%B2-%D0%BF%D1%80%D0%B0%D0%B2%D0%B8-%D0%B8%D0%BD%D0%B2%D0%B8%D1%82%D1%80%D0%BE-%D0%B7%D0%B0-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8---52-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D1%82%D1%80%D0%B5%D0%BD%D1%8C%D0%BE%D1%80-%D1%81%D0%B5-%D1%80%D0%B0%D0%B7%D0%B4%D0%B5%D0%BB-news879651.html", "text": "Тити Папазов планира да отгледа още две деца. Наскоро колоритният спортист загубил майка си Радка. Спортното семейство има един биологичен син Александър, който е почти на 17 години. Преди 12 години Тити и жена му Маргарита осиновиха изоставено бебе, чиято майка била болна от СПИН и го зарязала след раждането му. \"Има само едно непоправимо нещо на този свят и това е човешката смърт. Всичко останало е суета... Майка ми, като всяка майка на света, е най-великата, макар че вече не е между живите. Заслужава да кръстя едно момиче на нея. Казва се Радка и едно от момичетата, дай Боже да се случи, да я има, ще я кръстя Рада\" зарича се Тити. Всичко започнало на 13 октомври 2006 г., когато треньорът на националите по баскетбол отишъл в студиото на \"Сървайвър\". Там случайно се зачел във вестник, от който разбрал историята за изоставеното новородено и веднага разбрал, че искам да осинови това дете - Димитър-Желко. Чувствителният баскетболист взел идеята много присърце, защото тръгнал да издирва детето в 23 часа вечерта. Тъй като в статията не се казвало къде точно е настанено, първото място, където Тити отишъл, била Първа градска АГ. След лека конфронтация с дежурния лекар, предизвикана от късния час на посещението, Тити все пак успял да стигне до неонатологията, където обаче не посмял да влезе. Върнал се на следващия ден и разбрал точно къде да намери бебето, а впоследствие станало ясно, че то е абсолютно здраво и не носи в кръвта си вируса на СПИН. От няколко месеца Александър и Димитър-Желко живеели в Италия без родителите си. \"Отскоро са в Рим. Искаме преди всичко да се научат на баскетбол, паралелно с него да научат италиански и да избягат от ежедневието на \"децата на Тити Папазов\". Това им носи повече минуси, отколкото плюсове. Ние с майка им останахме сами. Има едно-единствено решение - нови две момичета. На този свят това е най-смисленото нещо - да създаваш поколение след себе си и да го възпитаваш. Това е морален ангажимент към Господ. На 52, малко е егоистично на тази възраст, но пък е празна къщата\", изповяда се треньорът. Със съпругата му искали да имат две дъщери близначки. Но заради възрастта на Маргарита, планирали да направят инвитро, пише столичен таблоид. Сподели:", "date": "2019.10.26", "title": "РОДИТЕЛСКИ ИМПУЛС: Тити Папазов прави инвитро за близначки - 52-годишният треньор се раздели със синовете си"}
{"url": "https://pik.bg/%D0%BA%D0%B0%D0%BA-%D0%B4%D0%B0-%D1%81%D0%B5-%D0%BE%D1%81%D0%B2%D0%B5%D0%B6%D0%B8%D1%82%D0%B5-%D1%81%D1%83%D1%82%D1%80%D0%B8%D0%BD-%D0%B0%D0%BA%D0%BE-%D0%BD%D0%B5-%D0%BC%D0%BE%D0%B6%D0%B5%D1%82%D0%B5-%D0%B8%D0%BB%D0%B8-%D0%BD%D0%B5-%D0%B8%D1%81%D0%BA%D0%B0%D1%82%D0%B5-%D0%B4%D0%B0-%D0%BF%D0%B8%D0%B5%D1%82%D0%B5-%D0%BA%D0%B0%D1%84%D0%B5-news879209.html", "text": "Кафе е равно на събуждане. Свикваме с това някъде в 9 клас и така продължаваме да живеем през целия си живот. Освен ако нещо или някой не ни накара да спрем кафето. Всъщност, смята се, че кафето не освежава чак толкова много, просто има добър имидж. Да не споменаваме, че точно кафе далеч не е най-хубавата напитка, с която да започнете деня си. Ето 5 идеи за освежаване без кафе Горещ шоколад: По действие са подобни на кафето, но са по-слаби от него и не удрят така по кръвоносните съдове, нервната система и стомаха. Когато осъзнаете сутринта, че не можете да си отворите очите, сварете си какао или топъл шоколад или просто хапнете няколко парченца шоколад. Чай със захар: Много хора са убедени, че ободрява само силният черен чай, но неговото действие е дори по-силно от кафето. Затова не прекалявайте със силата на чая, като е добре да сложите в него захар и лимон. Витамини: През лятото и есента се хапват повече плодове, затова се чувстваме по-бодри. Но през зимата и пролетта витамините не стигат. По-добро решение е приемането на витаминни комплекси - с тях ще повишите тонуса си, ще укрепите имунитета и ще подобрите състоянието на кожата, ноктите и косата. Цитруси: Отминават сега времето на портокалите и мандарините, но лимоните остават на пазара целогодишно, така че ги използвайте -те са богати на витамин С. Затова е добре да пиете изцеден лимон, както и да хапвате лимон с мед, съобщава Една.бг. Важно е да не страдате от алергии към цитруси и да нямате язва или гастрит. Сутрешно раздвижване + контрастен душ: Този начин е много по-подходящ за почитателите на здравословния начин на живот. И за хората със силна воля, защото да правите гимнастика, трябва да ставате 30 минути по-рано. Душът след това е задължителен - да е контрастен, защото ще ви гарантира бодрост за целия ден. Сподели:", "date": "2019.10.26", "title": "Как да се освежите сутрин, ако не можете или не искате да пиете кафе"}
{"url": "https://pik.bg/%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BB%D0%BE%D0%B2%D0%B0-%D0%B2-%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D0%B4%D0%B5%D0%BD-news879530.html", "text": "Ловът на дивеч ще бъде забранен в деня на изборите – 27 октомври. Това става ясно от заповед на директора на Агенцията по горите, изпратена до ловните дружини. В районите, където не успеят да изберат кмет на първи тур, забраната ще бъде в сила и за деня на балотажа, 3 ноември. Ловът по традиция се забранява в изборния ден, за да не се допускат инциденти по време на ловните излети. Според Националното ловно-рибарско сдружение в заповедта е посочено, че няма да се утвърждават графици за групов лов, което би трябвало да означава, че притежателите на разрешителни за индивидуален лов могат да отстрелват разрешените за сезона видове. От Инициативния комитет за защита правата на българските ловци обаче настояват това да се запише изрично в писмото до горските. Освен това, членовете на комитета смятат, че заповедта е недостатъчно ясна и настояват да се уточни, че забраната за ловуване в цялата страна ще е в сила само за изборния ден – 27 октомври, а за 3 ноември да се даде възможност, там, където няма да се провежда балотаж, да се направи допълнителен график и в тези райони да се ловува. Сподели:", "date": "2019.10.26", "title": "Забраниха лова в изборния ден"}
{"url": "https://pik.bg/%D0%B1%D0%B5%D0%BB%D0%B3%D1%80%D0%B0%D0%B4-%D0%B5-%D0%B5%D0%B4%D0%B8%D0%BD-%D0%BE%D1%82-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5-%D1%81-%D0%BD%D0%B0%D0%B9-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85-news879511.html", "text": "Въпреки проблемите с въздуха в района на Русе, данните от измервателните станции показват, че сред най-замърсените градове през последните дни в целия свят е Белград. Измерванията поставят сръбската столица до градове като Пекин, Делхи, Карачи, предава Нова тв. Основната причина за проблемите там е същата като в Русе - запалени земеделски стърнища. За лошото качество на въздуха в сръбския град обаче допринасят и трафикът, битовото отопление и промишлените предприятия. Сподели:", "date": "2019.10.26", "title": "Белград е един от градовете с най-мръсен въздух"}
{"url": "https://pik.bg/%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%B4%D0%BE%D0%B6%D0%B8%D0%B2%D1%8F-100-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%B4%D0%BE%D0%B2%D0%BD%D0%B0-%D0%B4%D0%BE%D0%B7%D0%B0-%D1%83%D0%B8%D1%81%D0%BA%D0%B8-news879593.html", "text": "На празненството по случай стотния рожден ден на Оуен Файлър юбилярът си призна, че дължал дълголетието си на уискито и на черния шоколад, пише в. \"Дейли мейл\". Тържеството било организирано от 70-годишния син на г-н Файлър в родния им град Кумбран в Южен Уелс. Щом на партито прозвучали първите звуци от музиката, на което били поканени 80 души, столетникът станал да танцува, нищо че в едната си ръка държал бастун. Столетникът купонясвал до 11 часа вечерта. \"Родих се след Първата световна война и преживях Великата депресия, спомня си юбилярът. Баща ми не можеше да си намери работа и бяха много тежки времена. Аз от 15-годишен бях нает в железниците, после служих във военната полиция. Имам четири деца, десет внуци и 14 правнуци!\" След смъртта на съпругата му Файлър живее сам и въпреки напредналата си възраст сам се справя с домакинската работа. Да се поддържа във форма му помагат дългите разходки, а всяка вечер изпива по чаша уиски с късче черен шоколад. Той счита, че те са тайната за неговото дълголетие. Сподели:", "date": "2019.10.26", "title": "Британец доживя 100 години заради редовна доза уиски"}
{"url": "https://pik.bg/%D0%B1%D1%80%D1%8E%D0%BA%D1%81%D0%B5%D0%BB-%D1%81%D0%BF%D0%B8%D1%80%D0%B0-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8%D1%82%D0%B5-%D1%81-%D0%B2%D1%8A%D1%82%D1%80%D0%B5%D1%88%D0%BD%D0%BE-%D0%B3%D0%BE%D1%80%D0%B5%D0%BD%D0%B5-%D1%81%D0%BB%D0%B5%D0%B4-2035-%D0%B3%D0%BE%D0%B4%D0%B8%D0%BD%D0%B0-news879541.html", "text": "Властите в Брюксел приеха разчет за постепенната отмяна на достъпа до центъра на града на превозни средства с двигатели с вътрешно горене, съобщават местни медии. Предвижда се от 2030 г. да бъдат забранени всякакви дизелови двигатели, а от 2035 г. и двигателите на бензин или газ. Превозни средства с двигатели с вътрешно горене ще бъдат изцяло забранени от 2050 година. От 2022 г. ограниченията ще обхванат и двуколесните превозни средства. Предвиждат се законодателни промени, насочени към ново данъчно облагане на превозните средства според действителната мощност, използваното гориво и теглото. Всички тези правила не обхващат превозните средства, регистрирани като класически (колекционерски) и произведени преди повече от 25 години. В последните две години в Белгия използването на автомобил в пътя до работа и обратно към дома е нараснало с 13 на сто, показват нови данни. Отчита се, че въпреки исканията на учениците за по-природосъобразен живот, след като напуснат гимназията, 70 на сто от младежите избират да достигат до работното си място или до университета с автомобил. Едва един от трима решава да пътува с колело. Трима от петима избират служебен автомобил, дори да имат възможност да ползват безплатен обществен превоз или да получат обезщетение, че се движат с велосипед. Сподели:", "date": "2019.10.26", "title": "Брюксел спира двигателите с вътрешно горене след 2035 година"}
{"url": "https://pik.bg/%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D0%BD%D0%B0-60-%D0%BC%D0%B0%D1%80%D1%82%D0%B0-%D0%B2%D0%B0%D1%87%D0%BA%D0%BE%D0%B2%D0%B0-%D0%B8%D0%B7%D0%BA%D0%B0%D1%80%D0%B2%D0%B0-%D0%BF%D0%B0%D1%80%D0%B8-%D0%BE%D1%82-%D1%85%D0%B0%D0%BD%D1%88%D0%B0-%D1%81%D0%B8---%D0%B3%D0%B8%D0%B7%D0%B4%D1%8F%D1%82-%D0%B1%D0%B5%D0%B7-%D0%BF%D0%B0%D1%80%D0%B8-%D1%81%D0%B5%D1%81%D1%82%D1%80%D0%B0-%D0%B6%D0%B5%D0%BA%D0%BE%D0%B2%D0%B0-%D0%BE%D1%82--news879629.html", "text": "Пухкавата актриса Марта Вачкова ще става манекенка. Световна модна марка за едри дами я харесала сестра Жекова от \"Откраднат живот\" за рекламно лице. Единственият ангажимент, който дъщерята на Григор Вачков ще има във връзка с новите си професионални задължения, е да облича на официални събития луксозни тоалети, които ще ѝ дават без пари. Модната марка е само една от многото, които плащат на Марта като рекламно лице. Тя промотира и специални чайове за подкрепа на имунитета, пише седмичник. Става въпрос за модна линия, в която размерите започват от номер 50. Едно ежедневно яке на фирмата върви около 700 лева, а официалните рокли тръгват от 1300. За Марта Вачкова обаче няма да съществува проблема с плащането, защото не просто ще ги носи без пари, но и ще получава хонорари, когато ги облича. Късметлийският моден ангажимент на 60-годишната актриса е от няколко седмици и тя вече направи първите си крачки в изпълнението му на парти на Нова тв преди дни. Там се появи в шармантна розова рокля в макси размер и веднага започна да получава комплименти за стайлинга си. Говори се, че за снимка с рокля от въпросната марка Вачкова получава поне 500 лева. По принцип мениджърите на модния бранд предпочитали по-млади дами, но Вачкова успяла да разбие стереотипа не само относно килограмите, но и относно възрастта на манекенките. Сподели:", "date": "2019.10.26", "title": "МАНЕКЕНКА НА 60: Марта Вачкова изкарва пари от ханша си - гиздят без пари сестра Жекова от \"Откраднат живот\" с рокли за едри дами"}
{"url": "https://pik.bg/%D0%B3%D0%BE%D0%BB%D1%8F%D0%BC-%D0%BF%D1%80%D0%B0%D0%B7%D0%BD%D0%B8%D0%BA-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B4%D0%B5%D0%BD-%D0%B5---%D1%87%D0%B5%D1%80%D0%BF%D1%8F%D1%82-%D0%B5%D0%B4%D0%BD%D0%B8-%D0%BE%D1%82-%D0%BD%D0%B0%D0%B9-%D0%BE%D0%B1%D0%B8%D1%87%D0%B0%D0%BD%D0%B8%D1%82%D0%B5-%D0%B8%D0%BC%D0%B5%D0%BD%D0%B0-%D0%B5%D1%82%D0%BE-%D0%B8-%D0%BA%D0%B0%D0%BA%D0%B2%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D0%BF-news879710.html", "text": "Свети велкикомъченик Димитрий Солунски Мироточиви бил родом от Солун. Баща му, управител на града, имал в дома си стая с икона и кандило. След смъртта на родителите си Димитрий заел висок военен пост, получил заповед да преследва християните. Но той, обратно, ги покровителствал. Император Максимилиан на връщане от поход на Изток спрял в Солун, поискал Диомитрий да се откаже от вярата в Христа. Увещанията били напразни, хвърлили го в тъмница. Устроили тържество в цирка. Лий, прочут борец, приканил осъдените християни на борба и ги хвърлял там в падина върху копия, забити с острието нагоре. Оръженосецът на Димитрий, Нестор, изпросил разрешение от господаря си да иде на борба - отишъл и захвърлил Лий в пропастта. Затуй по нареждане на императора Нестор бил обезглавен, а Димитрий - прободен с копие в 306 година. Християните запазили мощите на светеца. След като гоненията били прекратени, над лобното място и гроба на св. Димитър в Солун бил построен малък храм. В него ставали много чудеса. По-късно храмът бил разширен и тогава намерили нетленните останки на мъченика. От тях потекло благовонно миро и затова Църквата го нарекла Свети Димитър Мироточиви. Заради чудотворната сила на мощите му, св. Димитър бил почитан като покровител на Солун. За мироточивите му мощи се говори в паметници от Х век. Днес мощите на свети Димитър се съхраняват във великолепната базилика, издигната на мястото на малкия храм. В деня на неговата памет в Солун се стичат поклонници от цял свят. Според народните представи от Димитровден започва зимата. На Димитровден се прибират ралата на сухо, редят се дървата за зимата, очакват се първите снегове. Характерни са и трите дни след Димитровден, т.нар. Миши дни. Сподели:", "date": "2019.10.26", "title": "ГОЛЯМ ПРАЗНИК: Димитровден е - черпят едни от най-обичаните имена, ето и какво трябва да направим днес"}
{"url": "https://pik.bg/%D0%BA%D0%BE%D1%88%D0%BC%D0%B0%D1%80%D1%8A%D1%82-%D0%BD%D0%B0-%D0%BF%D1%8A%D1%82%D1%8F-%D0%BC%D0%BB%D0%B0%D0%B4%D0%B5%D0%B6-%D1%81-15-%D0%B3%D0%BE%D0%B4%D0%B8%D1%88%D0%BD%D0%BE-%D0%B1%D0%BC%D0%B2-news879300.html", "text": "Млади, с основно образование карат 15-годишни коли от марките БМВ, “Ауди”, “Мерцедес” и “Алфа ромео” с мощни двигатели, качват се зад волана всеки ден и изминават по 30 хил. км годишно. Това е обобщеният профил на високорисковите водачи в България, става ясно от проучване за самооценката на шофьорите “Индекс за безопасно шофиране” (SDIndex). 5% от всички, попълнили анкетата, или 140 хил. души от общо 2,8 млн. активни шофьори на леки коли у нас, са определили себе си като високорискови. 70% от тях са били глобявани за скорост и други нарушения на пътя през последните 12 месеца, а всеки 5-и е участвал в катастрофа. Сами признават, че са агресивни на пътя (42% от анкетираните), нетолерантни към останалите участници в движението, често са разсеяни и им липсват умения зад волана. “Агресия, ниско образование, слабо обучение. Това е силно притеснително. Трябва да въведем непопулярни мерки, срещу които има съпротива, но ще дадат резултат”, каза зам.-министърът на транспорта Ангел Попов, след като чу доклада. Сподели:", "date": "2019.10.26", "title": "Кошмарът на пътя: Младеж с 15-годишно БМВ"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%BF%D0%BE%D0%B4%D0%B5%D0%BB%D0%B8-%D1%81%D0%BA%D1%8A%D0%BF-%D1%81%D0%BF%D0%BE%D0%BC%D0%B5%D0%BD-%D0%B2%D0%B8%D0%B4%D0%B5%D0%BE-news879744.html", "text": "Споделям един скъп за мен спомен – кадри от визитата на Негово Светейшество папа Франциск в София. Тогава в продължение на три дни светът бе обърнал поглед към България. А ние показахме, че у нас в мир живеят хората от различни етноси, изповядвайки различни религии. Това сподели на страницата си във Фейсбук премиерът Бойко Борисов. \"Неслучайно в сърцето на София един до друг се намират православни църкви, джамия, синагога и католически храм. Лесно е да разделяш хората, но е много по-трудно да търсиш общото и да обединяваш. Затова съм щастлив, че докато нашите деца пееха „Ние можем да направим света по-добро място“, на площад „Независимост“ бяха събрани представители на различни религиозни вероизповедания в България\", отбеляза още Борисов. Сподели:", "date": "2019.10.26", "title": "ПЪРВО В ПИК! Борисов сподели скъп спомен (ВИДЕО)"}
{"url": "https://pik.bg/%D0%B8%D0%BD%D0%B0%D1%82%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%89%D0%B5-%D0%B8%D0%B7%D1%87%D0%B0%D0%BA%D0%B0-%D1%81-%D1%83%D0%BF%D0%BE%D1%82%D1%80%D0%B5%D0%B1%D0%B0%D1%82%D0%B0-%D0%BD%D0%B0-%D0%BD%D0%BE%D0%B2%D0%BE%D1%82%D0%BE-%D1%81%D0%B8-%D0%B8%D0%BC%D0%B5---%D0%B7%D0%B0%D1%81%D0%B5%D0%B3%D0%B0-%D0%B5-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-news879702.html", "text": "Президентът Пендаровски обясни, че това, което ще остане на изчакване, докато започнат преговорите с ЕС за присъединяване, е част от Преспанското споразумение, която се отнася до вътрешната или външната комуникация и употребата на новото име на страната. Той добави и че след няколко месеца Северна Македония ще стане член на НАТО благодарение на постигането на Преспанското споразумение. Коментирайки решението на европейските лидери за отлагане на началото на преговорите със Северна Македония и Албания, Пендаровски каза, че това е било истински шок за всички, не само за него и за гражданите, а и за целия политически елит на страната. Той добави, че всички политически лидери, както от редовете на управляващите, така и от опозицията, са съгласни, че Северна Македония е изпълнила всичко, което бе искано от нея, а ЕС изведнъж каза, че страната не е готова. Президентът на Северна Македония Стево Пендаровски каза, че употребата на новото име на страната ще изчака, докато започнат преговорите с ЕС, предаде македонският портал \"Плус инфо\". Така за официално Скопие, държавата продължава да е Македония. в интервю за гръцката телевизия \"Алфа\", Сподели:", "date": "2019.10.26", "title": "ИНАТИ: Северна Македония ще изчака с употребата на новото си име - засега е Македония"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA---%D1%85%D0%BE%D1%80%D0%BE%D1%81%D0%BA%D0%BE%D0%BF%D1%8A%D1%82-%D0%BD%D0%B0-%D0%B0%D0%BB%D0%B5%D0%BD%D0%B0-%D0%BF%D1%80%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0%D1%80%D0%B0%D0%BD%D1%8F%D0%B2%D0%B0-%D1%80%D0%B0%D1%86%D0%B8%D1%82%D0%B5-%D0%BA%D0%BE%D0%B7%D0%B8%D1%80%D0%BE%D0%B7%D0%B8%D1%82%D0%B5-%D1%81%D0%B5-%D1%81%D0%BF%D1%80%D0%B0%D0%B2%D1%8F%D1%82-%D1%81-%D0%BB%D0%B5%D0%BA%D0%BE-news879714.html", "text": "Деловата ви активност ви помага за допълнителна финансова стабилност, ако не решите, че парите са ви достатъчни и не пропуснете сами добрите възможности за приходи. Общуването с колегите ви е хармонично. Изяснете възникналите и притесняващи ви недоразумения, които бързо ще бъдат забравени. От сутринта в този ден няма да се разминете с проблемите. Недоволни от професионалната ви заетост, близките ви са причина за лошото ви настроение. Забравете за известно време за работата, отпуснете се и отпочинете. Ще имате радостна и приятна среща със стари приятели. Предпазвайте се от желанието да поставяте под съмнение мнението на околните. Без да спорите проведете разговорите с колегите си и изяснете правотата или грешката си. При заетите в сферата на услугите са възможни проблеми с недоброжелатели. Пазете се от грубост и неприкрита измама. Ще се сблъскате с недобронамереност и предателство от хора, на които сте се доверили. Избягвайте новите запознанства. Бъдете сдържани в общуването. Денят ви носи вълнение и невъзможност да направлявате събитията. Бъдете внимателни, ако се налага да предприемете промени и да уволнявате на работното си място. Може да се наложи внезапно да заминете в командировка, за да проверите дали във вашето представителство в друг град следват правилата на работа. Ако не пътувате завършете започнатите задачи. Уговорете провеждането на делови разговори, които ще ви донесат успех. Денят е добър за започване на промени и реформи във фирмата ви. При среща с ваши роднини ще възникнат проблеми във връзка с наследство или завещание, от които сте се отказали преди време, но те пак имат претенции. Опитайте се да подходите тактично. Постарайте се да не се разпилявате със странични занимания, които ви пречат. Несправянето със задълженията ви е във ваша вреда. Активни и импулсивни сте. Успехът не ви позволява да сте напористи и да налагате мнението си на работното място, дори и ако не го приемат. Не прекалявайте с желанието си да въвеждате ред. Отхвърлете с успех всичките си изостанали задачи. Осъществете неочаквани, но полезни делови срещи. Обогатете се с нова информация свързана със служебните ви задължения. Искате да смените професионалното си обкръжението, което по ваше мнение сте надраснали, но деня не е подходящ.  Анализирайте действията си и бъдете критични към собствените постъпки, планове и стремежи. Ще обсъждате с вашия началник начинание, свързано с риск. Ще изживеете разочарование, че иска да замразите работата си по започнат проект, въпреки че той ви го е възложил. Нервни сте и може предизвикате загуби. От вас зависи да не се предавате във властта на чувствата. Търсенето на работа днес ще се окаже неуспешно. Откажете се. С лекота ще се справите с проблемите. Не се занимавайте с търговия, за да си спестите финансови загуби. Общуването с много хора ще се отрази неблагоприятно на работата ви. Заредете се с търпение и заемете изчаквателна позиция. Постарайте се да не се разсейвате със странични задачи, които ви пречат на основната работа. Създайте спокойна обстановка на работното си място, защото от нея зависят успехите ви. Не разговаряйте продължително по телефона и не се противопоставяйте на колегите си. Проведете деловите си разговори късно следобед. Без особени усилия ще се справите с основните си задачи. Днес сте чувствителни към отправената ви критика и не се примирявате лесно с упреците за некачествена работа, които не отговарят на истината. Приемете, че отново ви завиждат. Устремени сте към материално благополучие, което ще донесе добри резултати. Не се отвличайте с второстепенни занимания. Сподели:", "date": "2019.10.26", "title": "САМО В ПИК - ХОРОСКОПЪТ НА АЛЕНА: Предателство наранява Раците, Козирозите се справят с лекота с проблемите"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D1%80%D0%B5%D0%B4%D0%B8-%D1%81%D1%85%D0%B5%D0%BC%D0%B8-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D1%81%D0%B2%D0%B8%D0%BB%D0%B5%D0%BD%D1%81%D0%BA%D0%B8---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%89%D0%B5-%D1%81%D0%B5-news879516.html", "text": "В края на предизборната кампания лидерката на БСП Корнелия Нинова е изпаднала в истеричната криза заради Мая Манолова, която партията ѝ подкрепи за кандидат на София, и президента на ПЕС Сергей Станишев. Лидерката очернила Станишев и го определила като много опасен на предстоящите избори за нов председател на БСП, които трябва да се направят от прекия избор на всички членове. Тя развила теорията, че президентът на ПЕС има мощна подкрепа в партията и може да я получи и ако стане претендент отново да оглави партията, заради острата и все по-мащабна съпротива срещу нея в столетницата, особено след като извърши купища манипулации на евроизборите и преди местния вот. Сергей Станишев успя да обедини около себе си цялата вътрешна опозиция срещу Нинова само защото тя се опита да го елиминира от червената евролиста, а преференциите го изтласкаха на втора позиция след любимата на Нинова Елена Йончева. Заради Станишев ще го отнесе и един от доскорошните любимци на Нинова - Крум Зарков. Та се заканила да го отстрани от Изпълнителното бюро на партията, тъй като придружил кандидат-кмета на столетницата в Русе, когото Станишев завел на някаква социалистическа сбирка в чужбина. Заради това, че Зарков, който с тъпото си чувство за хумор преди парламентарните избори коства доста гласове на БСП, Втора словесните шамари на Нинова отнесла уж независимата кандидатка за кмет на София Мая Манолова, която БСП подкрепи. Лидерката обругала бившата омбудсманка, с която отдавна са в много лоши отношения. Сега лидерката нахокала Манолова за какво ли не и най-вече за неуспешната й кампания, която хората пришивали и на БСП заради подкрепата. Нинова трепери, че един от замислите на вътрешнопартийната опозиция е от местния вот да катапултират Манолова към лидерската битка в партията. В началото на кампанията внушенията, че тя може да спечели пред Фандъкова им вдъхваха увереност, че социалистите ще я припознаят като успешна и ще я подкрепят и за лидер на партията, за което тя обаче трябва да възстанови членството си в БСП. В хода на кампанията обаче шансовете на Манолова да се изстреля към върха на столетницата видимо помръкнали и Нинова едва успявала да скрие радостта си, че За сметка на това кукловодите на Манолова, които я навили да се кандидатира за столичен градоначалник, са ѝ обещали План Б в случай на загуба. Според него Манолова трябва да оглави новосъздадената почти в нелегалност партия на шоумена Слави Трифонов \"Няма такава държава\". Двамата отдавна не крият близостта си. Манолова дори стана предводител на внесената от тях подписка за провеждането на референдум, който се оказа голяма глупост и огромен капан за избирателите, а най-вече за партиите - в момента тяхната субсидия е намалена на 1 лев от 11 лева на получен глас именно заради произнасянето на избирателите по време на референдума. При всички случаи връзката между проекта \"Мая Манолова\" и проеста \"Слави Трифонов и партията му\" е пряка, а корените й са дълбоко в БСП. Според запознати това са същите политически сценаристи, които създадоха и проекта \"Корнелия Нинова начело на БСП\", но вече са не просто разочаровани, но направо ужасени от нея. Сподели:", "date": "2019.10.26", "title": "РАЗКРИТИЕ НА ПИК: Корнелия Нинова реди схеми на рождения ден на Свиленски - ето какво ще се случи с Мая Манолова и Сергей Станишев след изборите"}
{"url": "https://pik.bg/%D1%82%D0%BE%D0%B2%D0%B0%D1%80%D0%B5%D0%BD-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%BD%D0%B0-%D0%BF%D1%8A%D1%82%D1%8F-%D0%B2%D0%B8%D0%B4%D0%B8%D0%BD-%E2%80%93-%D0%BC%D0%BE%D0%BD%D1%82%D0%B0%D0%BD%D0%B0-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news879755.html", "text": "Товарен автомобил се е запалил на пътя Видин – Монтана в участъка Бела – Скомля. Това съобщиха за  „Фокус“ от ОДМВР – Видин. Сигналът за инцидента е подаден около 04:11 часа тази сутрин. Съобщено е за възникнал пожар в товарен автомобил. Няма пострадали хора. Огънят е обхванал полуремаркето на автомобила. По първоначална информация причината е техническа неизправност. Един екип на пожарната е участвал в потушаването на пожара и огънят е погасен. Влекачът е спасен, а полуремаркето е унищожено. Сподели:", "date": "2019.10.26", "title": "Товарен автомобил се запали на пътя Видин – Монтана, няма пострадали"}
{"url": "https://pik.bg/%D0%BC%D0%BD%D0%BE%D0%B3%D0%BE-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%B0-%D1%80%D0%BE%D0%BA%D0%B0%D0%B4%D0%B0-%D0%BF%D1%80%D0%B8-%D1%88%D0%BF%D0%BE%D1%80%D0%B8%D1%82%D0%B5-news879594.html", "text": "Тотнъм набеляза халфа на Барселона и испански младежки национал Карлес Аленя като евентуален заместник на Кристиан Ериксен \"Марка\" твърди, че от Барса са готови да продадат 21-годишния полузащитник срещу 75 милиона евро. Датският национал Ериксен по всяка вероятност ще смени принадлежността си на клубно ниво съсвсем скоро. Договорът на Кристиан с \"шпорите\" изтича през следващото лято и той не иска да го поднови. Така още през зимата Ериксен може да бъде продаден, съществува и вариант звездата да напусне Тотнъм като свободен агент. Сподели:", "date": "2019.10.26", "title": "Много интересна рокада при \"шпорите\"?"}
{"url": "https://pik.bg/%D0%BA%D1%80%D1%8A%D0%B2-16-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B5%D1%82%D0%B8%D0%BE%D0%BF%D0%B8%D1%8F-news879706.html", "text": "Полицията категорично отхвърля тези твърдения. Джауар Мохамед обвини премиера Абий Ахмед, който по-рано този месец бе удостоен с Нобелова награда за мир, че се държи като диктатор. Министерството на отбраната обяви, че разполага военни в седем района на страната, в която ситуацията остава напрегната. В сблъсъците, в които прераснаха протестите в Етиопия от сряда насам, са убити 16 души, предаде Франс прес. Насилието избухна първо в сряда в столицата Адис Абеба. Тогава привърженици на опозиционния лидер Джауар Мохамед излязоха по улиците, започнаха да издигат барикади и да палят автомобилни гуми, информира БТА. Причина за протеста им беше, според привържениците на Мохамед, опит на етиопската полиция да отстрани охраната на опозиционера и да го направи по този начин уязвим за атаки срещу него от страна на негови политически противници. Сподели:", "date": "2019.10.26", "title": "КРЪВ: 16 жертви на протестите в Етиопия"}
{"url": "https://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%BE%D1%82%D0%B2%D0%B0%D1%80%D1%8F%D1%82-%D1%81%D0%BB%D0%B5%D0%B4-%D1%80%D0%B5%D0%BC%D0%BE%D0%BD%D1%82-%D0%B2%D1%8A%D0%B7%D0%BB%D0%BE%D0%B2%D0%BE-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B5-news879761.html", "text": "Реконструкцията на кръстовището бул. \"Цар Борис III\" - ул. \"Житница\" -бул. \"Гоце Делчев\" приключва и от 28 октомври 2019 г. се възстановяват маршрутите на автобусни линии с номера 73, 83 и 102 по ул. \"Житница\" и бул. \"Гоце Делчев\", каквито бяха до 22 март 2016 г. Възстановяват се и прилежащите спирки в района на кръстовището, които обслужват автобусни линии 63 и 260 и трамвайни линии 4 и 5 Заради изграждането на кръстовището на две нива, се въвеждат промени в посоката на движение на улици в карето между бул. \"Цар Борис III\" - бул. \"Гоце Делчев\" - ул. \"Дойран\" и ул. \"Пирински проход\": Движението по ул. \"Княгиня Клементина\" в отсечката от ул. \"Дебър\" до бул. \"Гоце Делчев\" става еднопосочно в посока към бул. \"Г. Делчев\", където ще има разрешен десен завой. Обръща се движението по ул. \"Хубча\" в посока от бул. \"Гоце Делчев\" към ул. \"Дечко Йорданов\". Разрешава се ляв завой от бул. \"Гоце Делчев\" по ул. \"Хубча\". Обръща се еднопосочното движение и по улиците \"Дебър\" и \"Дечко Йорданов\". По ул. \"Дебър\" ще може да се влиза от ул. \"Дойран\", а по ул. \"Дечко Йорданов\" - от бул. \"Цар Борис III\". Възстановените маршрути на автобусни линии 73, 83 и 102 са както следва: Автобусна линия 73 (в посока ж.к. Гоце Делчев): от ж.к. Овча купел 2 по действащия маршрут до кръстовище ул. \"Любляна\"/бул. \"Овча купел\", наляво по бул. \"Овча купел\" до ул. \"Житница\", надясно по ул. \"Житница\", направо по бул. \"Гоце Делчев\" (в участъка на кръстовище ул. \"Житница\"/бул. \"Цар Борис III\"/бул. \"Гоце Делчев\" автобусите се движат в локалните платна) и след кръстовището с ул. \"Ген. Стефан Тошев\" по действащия маршрут до ж.к. Гоце Делчев д в у п о с о ч н о. Автобусна линия 83 (в посока Хюндай България): от Зоопарка по действащия маршрут до кръстовище бул. \"Гоце Делчев\"/бул. \"България\", направо по бул. \"Гоце Делчев\" (в участъка на кръстовище ул. \"Житница\"/бул. \"Цар Борис III\"/бул. \"Гоце Делчев\" автобусите се движат в локалните платна), ул. \"Житница\", надясно по бул. \"Овча купел\", бул. \"Никола Мушанов\", бул. \"Възкресение\", след спирка с код 0293 \"Бул. Вардар\" автобусите се движат в споделеното трасе и спират допълнително на спирки с код 2098 \"Ул. Освобождение\" и с код 0306 \"Бул. \"Възкресение\" за трамвайни линии 11 и 22 и автобусна линия 11 и след спирка \"Парк \"Св. св. Петър и Павел\" по действащия маршрут до Хюндай България д в у п о с о ч н о. В посока Зоопарка след спирка с код 1248 \"Парк \"Св. св. Петър и Павел\" автобусите продължават да се движат в споделеното трасе, спират на спирки с код 0305 \"Бул. Възкресение\" и с код 2099 \"Ул. Освобождение\" за трамвайни линии 11 и 22 и автобусна линия 11 и напускат трасето след спирка \"Ул. Освобождение\" по действащия маршрут на автобусна линия 11; Автобусна линия 102 (в посока Студентски град): от ж.к. Овча купел 2 по действащия маршрут до кръстовище ул. \"Житница\", бул. \"Овча купел\", направо по ул. \"Житница\" (в участъка на кръстовище ул. \"Житница\"/бул. \"Цар Борис III\"/бул. \"Гоце Делчев\" автобусите се движат в локалните платна), по бул. \"Гоце Делчев\" до бул. \"България\", наляво по бул. \"България\" до бул. \"Акад. И. Е. Гешов\" и надясно по бул. \"Акад. И. Е. Гешов\" по действащия маршрут до Студентски град д в у п о с о ч н о. Сподели:", "date": "2019.10.26", "title": "ВАЖНО ЗА СТОЛИЧАНИ: Отварят след ремонт възлово кръстовище"}
{"url": "https://pik.bg/%D1%82%D1%80%D0%B5%D0%B2%D0%BE%D0%B6%D0%BD%D0%BE-%D0%B2%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD-%D0%BD%D0%B0%D1%80%D1%83%D1%88%D0%B0%D0%B2%D0%B0-%D0%BF%D1%80%D0%B0%D0%B2%D0%B8%D0%BB%D0%B0%D1%82%D0%B0-news879703.html", "text": "Всеки втори шофьор на камион и всеки четвърти зад волана на автобус е нарушител на пътя. Такива са изводите от акция на КАТ и ДАИ, насочена към водачите на тирове и рейсове. Тя се проведе в цялата страна между 14 и 20 октомври. Сред каращите тежкотоварни автомобили най-честите нарушения са превишената скорост, манипулация на почивките и много технически неизправности. При шофьорите на автобуси това са употребата на алкохол и неизползването на обезопасителни колани. От общо 1700 проверени автобуса за седмица над 400 са били в нарушение. При тираджиите данните след акцията на КАТ и ДАИ са още по-притеснителни. \"Проверените товарни автомобили са 8400. Има доста констатирани нарушения - приблизително около 3500”, заяви пред Нова телевизия Илия Георгиев от \"Пътна полиция\". Сподели:", "date": "2019.10.26", "title": "ТРЕВОЖНО: Всеки втори шофьор на камион нарушава правилата"}
{"url": "https://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%BB%D0%BE%D0%B2%D0%B5%D1%89%D0%B0-%D0%B7%D0%BC%D0%B8%D0%BE%D1%80%D0%BA%D0%B0-%D0%B7%D0%B0%D0%B4-%D0%BA%D0%B0%D0%BC%D0%B8%D0%BE%D0%BD%D0%B0-%D0%BA%D0%BE%D0%B2%D1%87%D0%B5%D0%B3-%D1%81-39-%D1%82%D1%80%D1%83%D0%BF%D0%B0-%D0%BD%D0%B0-%D0%BA%D0%B8%D1%82%D0%B0%D0%B9%D1%86%D0%B8-news879573.html", "text": "Медията посочи, че създадената в източната провинция на азиатската държава Фудзиен престъпна организация \"Змиорка\" е печелила милиарди долари от трафик на хора, контрабанда на наркотици, изнудвания и друга незаконна дейност. \"Змиорката\" е имала клонове не само в Китай, но и в други части на света. Нейни членове са казвали на свои сънародници в Азия и Европа, че могат да им намерят работа във Великобритания. Мафиотите са примамвали \"клиентите\" си с високи дори за западноевропейските стандарти заплати и надници, и вземали огромни суми от клъвналите хора. След пристигането на хората в Обединеното кралство тамошните членове на \"Змиорката\" са превръщали жертвите на мафиотите в роби. \"Сън\" допълни, че една от кръстниците на \"Змиорката\" Джинг Пинг Йен е организирала и прехвърлянето на 58 души, които са били намерени мъртви в камион край източния британски град Дувър през 2000 г. Жената е починала в американски затвор приети пет години, написа още вестникът. Зловеща китайска мафиотска групировка е организирала транспортирането на 39-мата души, чиито тела бяха намерени в камион на Острова преди дни, пише британският таблоид \"Сън\". Сподели:", "date": "2019.10.26", "title": "НОВИ РАЗКРИТИЯ: Зловеща \"Змиорка\" зад камиона-ковчег с 39 трупа на китайци"}
{"url": "https://pik.bg/%D0%BF%D0%BE-%D1%82%D1%8A%D0%BC%D0%BD%D0%B0-%D0%B4%D0%BE%D0%B1%D0%B0-%D0%B2%D0%B0%D1%80%D0%BD%D0%B5%D0%BD%D0%B5%D1%86-%D1%81-%D0%BD%D0%B8%D1%81%D0%B0%D0%BD-%D1%81%D0%B5-%D1%88%D0%B8%D0%B1%D0%BD%D0%B0-%D0%B2-%D1%82%D1%80%D0%BE%D0%BB%D0%B5%D0%B9%D0%B1%D1%83%D1%81%D0%B5%D0%BD-%D1%81%D1%82%D1%8A%D0%BB%D0%B1-%D0%B1%D0%B5%D1%80%D0%B5-%D0%B4%D1%83%D1%88%D0%B0-news879737.html", "text": "Снощи, около 20.30 часа, на бул. \"Осми Приморски полк\", в района на бл. 28 в ж.к. \"Чайка\", е възникнало ПТП. 59-годишният водач на л.а. \"Нисан\", по неизяснени причини, губи контрол над автомобила и се блъска в стълб от тролейната мрежа. Вследствие на инцидента мъжът е получил съчетана травма и е настанен за лечение в Реанимацията на МБАЛ \"Св. Анна\" с опасност за живота. Изясняват се причините и обстоятелствата около инцидента. Образувано е досъдебно производство. Сподели:", "date": "2019.10.26", "title": "ПО ТЪМНА ДОБА! Варненец с \"Нисан\" се шибна в тролейбусен стълб, бере душа"}
{"url": "https://pik.bg/%D0%BB%D1%8E%D0%B1%D0%BE%D0%BF%D0%B8%D1%82%D0%BD%D0%BE-%D0%B4%D0%B2%D0%B5-%D1%81%D0%B5%D0%BB%D0%B0-%D1%81-%D0%B8%D0%BC%D0%B5%D1%82%D0%BE-%D0%B3%D0%B0%D1%80%D0%B2%D0%B0%D0%BD-%D1%87%D0%B5%D1%81%D1%82%D0%B2%D0%B0%D1%82-%D1%81%D0%B2%D0%BE%D1%8F-%D0%BF%D1%80%D0%B0%D0%B7%D0%BD%D0%B8%D0%BA-%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B4%D0%B5%D0%BD-news879675.html", "text": "150-годишнината от освещаването на храм \"Свети Димитър“ в село Гарван ще отбележат местните жители и наследниците им от този край, съобщиха от пресцентъра на община Габрово. Близо до него населението вдигнало едно от първите светски училища в Габровско, а веднага след това и читалищна сграда. Празникът ще се състои на днешния Димитровден, когато е и съборът на селото. Традицията е пренесена от добруджанското село Гарван край река Дунав, Силистренско. Оттам в габровския балкан дошли преселници, намерили подслон в планината от турския произвол и основали селата в района. Според църковните хроники, първият заселник се е казвал Димитър, но информацията се основава на легенди, разказвани по-късно от балканджиите. В силистренското село Гарван също пазят подобни предания. Църквата там също носи името на Солунския чудотворец свети Димитър. Сподели:", "date": "2019.10.26", "title": "ЛЮБОПИТНО: Две села с името Гарван честват своя празник на Димитровден"}
{"url": "https://pik.bg/%D1%82%D0%B0%D0%B7%D0%B8-%D0%BD%D0%BE%D1%89-%D0%B2%D1%80%D1%8A%D1%89%D0%B0%D0%BC%D0%B5-%D1%81%D1%82%D1%80%D0%B5%D0%BB%D0%BA%D0%B8%D1%82%D0%B5-%D0%BD%D0%B0-%D1%87%D0%B0%D1%81%D0%BE%D0%B2%D0%BD%D0%B8%D0%BA%D0%B0-%D1%81-%D1%87%D0%B0%D1%81-%D0%BD%D0%B0%D0%B7%D0%B0%D0%B4-news879716.html", "text": "Връщаме стрелките на часовника с един час назад в събота срещу неделя. Тази нощ ще спим повече. На 27 октомври точно в 04.00 ч. преминаваме към зимно часово време. А часовниците вместо 04.00 ще показват 03.00 ч. Сподели:", "date": "2019.10.26", "title": "Тази нощ връщаме стрелките на часовника с час назад"}
{"url": "https://pik.bg/%D0%BF%D1%80%D0%BE%D0%B1%D0%B8%D0%B2-%D0%BA%D0%B8%D1%82%D0%B0%D0%B9-%D0%BE%D0%B1%D1%8F%D0%B2%D0%B8-%D1%87%D0%B5-%D1%81%D0%B0-%D0%B1%D0%B8%D0%BB%D0%B8-%D1%80%D0%B5%D1%88%D0%B5%D0%BD%D0%B8-%D0%BA%D0%BB%D1%8E%D1%87%D0%BE%D0%B2%D0%B8-%D1%80%D0%B0%D0%B7%D0%BD%D0%BE%D0%B3%D0%BB%D0%B0%D1%81%D0%B8%D1%8F-%D0%BE%D0%BA%D0%BE%D0%BB%D0%BE-%D0%BD%D0%B0-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%B0%D1%89-news879720.html", "text": "Вицепрмиерът на Китай Лю Хе и американският финансов министър Стивън Мнучин, както и представителят на САЩ в търговските преговори Робърт Лигтизър след телефонен разговор отбелязаха, че техническите преговори по редица двустранни търговски и икономически документи вече са приключили и двете страни ще продължат да се занимават с ключовите проблеми, предава ТАСС, цитирана от „Фокус”. Агенцията се позовава на Министерството на търговията на Китай. Според информацията разговорът се е състоял на 25 октомври и в него е присъствал и министърът на търговията Чжун Шан. \"И двете страни изразиха намерението си да обърнат внимание на ключовите притеснения една на друга, а техническите преговори по редица документи вече са приключили\", се казва в изявление на министерството. \"Страните ще продължат да поддържат контакти помежду си и да провеждат спешни консултации\", се казва още в съобщението. Сподели:", "date": "2019.10.26", "title": "Пробив: Китай обяви, че са били решени ключови разногласия около на търговията със САЩ"}
{"url": "https://pik.bg/%D1%81%D1%82%D0%B0%D0%BD%D0%B0-%D1%8F%D1%81%D0%B5%D0%BD-%D1%81%D1%8A%D0%BF%D0%B5%D1%80%D0%BD%D0%B8%D0%BA%D1%8A%D1%82-%D0%BD%D0%B0-%D0%B3%D1%80%D0%B8%D0%B3%D0%BE%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%BF%D0%B0%D1%80%D0%B8%D0%B6-news879722.html", "text": "Григор Димитров започва на „Мастърс”-а в Париж срещу участващия с „уайлд кард“ представител на домакините Юго Умбер, срещу когото излиза за първи път, съобщава сайтът на състезанието. Френският тенисист в момента е 63-ти в световната ранглиста. Наскоро 21-годишният състезател направи добър турнир в Антверпен, където загуби на 1/2-финалите от бъдещия шампион Анди Мъри. Първата ни ракета се намира в горната половина на схемата в Париж, а ако потегли с успех, във втори кръг излиза срещу Давид Гофен от Белгия. Шампионът от Лондон 2017 е в потока на австриеца Доминик Тийм, с когото би могъл да излезе в среща от трети кръг на надпреварата. В същата четвъртина е и Даниил Медведев от Русия. Миналата година водещият ни тенисист приключи сезона си с поражение от  Марин Чилич в третия кръг на турнира от сериите „Мастърс“ в Париж Поставен под №1 в схемата в Париж е Новак Джокович. В една половина са Роджър Федерер и Рафаел Надал. Матадора е поставен под №2 и започва срещу Адриан Манарино или квалификант, а още в трети кръг може да играе със Стан Вавринка. Докато Николоз Басилашвили или Раду Албот ще определят първия съперник на Федерер. Сподели:", "date": "2019.10.26", "title": "Стана ясен съперникът на Григор Димитров на старта на турнира в Париж"}
{"url": "https://pik.bg/%D1%81%D0%BB%D0%B0%D0%B1%D0%B0%D0%BA%D0%BE%D0%B2-%D1%81-%D0%BF%D1%8A%D1%80%D0%B2%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%BF%D1%80%D0%B5%D0%B4-%D0%B5%D0%BF---%D0%B2%D0%B8%D0%B6%D1%82%D0%B5-%D0%BA%D0%B0%D0%BA-%D0%BF%D0%BE%D0%BF%D0%B8%D0%BB%D1%8F-%D0%B5%D1%80%D0%B4%D0%BE%D0%B3%D0%B0%D0%BD-%D0%B7%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%B8%D1%80%D0%B8%D1%8F-%D0%B5%D0%B4%D0%BD%D0%B0-%D0%BA-news879770.html", "text": "Евродепутатът Андрей Слабаков остана верен на себе си и в емоционална реч пред ЕП попиля военната операция на Ердоган в Северна Сирия. \"Прочетох предложените резолюции за Турция. Те са немощни и рахитични. Тези резолюции са признак на слабост. В тях има верни констатации, но за съжаление само половинчати мерки, които няма да доведат до нищо\", посочи Слабаков. \"Предлагам да се замразят абсолютно всички европейски инвестиции с държавно участие в Турция. Убеден съм, че това ще подейства отрезвяващо на Ердоган. Не може винаги икономическите интереси да надделяват над общоевропейските ценности. Знам, че подобна мярка ще доведе до известни икономически загуби, но те са  нищожна цена, когато става дума за спасяването на хиляди невинни хора. Освен това смятам, че ако тези мерки не са достатъчни, трябва да се наложи тотално ембарго над Турция. Една карфица да не излиза от там!\", заяви емоционално Андрей Слабаков. Сподели:", "date": "2019.10.26", "title": "Слабаков с първо изказване пред ЕП - вижте как попиля Ердоган за операцията в Сирия: Една карфица да не излиза от Турция! (ВИДЕО)"}
{"url": "https://pik.bg/%D0%BF%D0%BB%D0%BE%D0%B4%D0%BE%D0%B2%D0%B5-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8-%D0%B8-%D0%B4%D1%80%D1%83%D0%B3%D0%B8-%D1%85%D1%80%D0%B0%D0%BD%D0%B8-%D0%BB%D0%B5%D0%BA%D0%BE-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D1%82-news879726.html", "text": "Индексът на тържищните цени (ИТЦ), който отразява цените на хранителните стоки, се понижи тази седмица с 1,19 на сто, до 1.344 пункта, съобщава Държавната комисия по стоковите борси и тържищата (ДКСБТ), цитирани от БНР. Цената на оранжерийните домати се понижи с 11.7 на сто, до 2,03 лева за килограм, а цената на оранжерийните краставици се повиши с 5,2 на сто, до 1,22 лева за килограм. Картофите поевтиняват със 7,5 на сто и се продават по 0,62 лева за килограм. Морковите поевтиняват с 11,2 на сто и се търгуват по 0,60 лева за килограм. Зелето поевтинява с 9,5 на сто и се продава по 0,57 лв./кг. Зелените чушки поевтиняват с 0,9 на сто и се търгуват по 1,13 лв./кг. Червените чушки се продават средно по 1,50 лева. Ябълките поевтиняват с 10,5 на сто, до 0,85 лв./кг. Лимоните поскъпват с 2,6 процента и се продават по 2,34 лева за килограм. Гроздето поскъпва със 7,7 на сто, до 1,40 лева за килограм. Кравето сирене поевтинява с 0,5 на сто и се търгува по 6,25 лв./кг; кашкавалът, тип \"Витоша\", се купува по 10,67 лв./кг. Олиото се продава по 1,96 лева за литър. Пакетче краве масло от 125 грама се продава по 2,15 лева. Пилешкото замразено месо поскъпва с 1,8 на сто и се търгува по 4,02 лева за килограм на едро в края на седмицата. Захарта се търгува по 1,28 лв./кг. Брашното тип \"500\" поевтинява с 3,1 на сто, до 0,95 лева/кг. Цената на ориза се понижава с 1,5 на сто, до 1,92 лева за килограм. Яйцата се продават средно по 0,19 лева за брой. Сподели:", "date": "2019.10.26", "title": "Плодове, зеленчуци и други храни леко поевтиняват"}
{"url": "https://pik.bg/%D0%BE%D0%BA%D0%BE%D0%BB%D0%BE-%D0%B5%D0%B4%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D0%BD%D1%82%D0%B8-%D0%BD%D0%B0%D1%81%D1%82%D0%BE%D1%8F%D0%B2%D0%B0%D1%82-%D0%B7%D0%B0-%D1%80%D0%B5%D1%84%D0%BE%D1%80%D0%BC%D0%B8-%D0%B2-%D1%87%D0%B8%D0%BB%D0%B8-news879728.html", "text": "Около един милион души участваха в мирна демонстрация в чилийската столица Сантяго снощи и поискаха радикални реформи в страната, предаде ДПА, цитирана от БТВ. \"Днес Чили преживява исторически ден. Регионът на Сантяго (административна единица - б.ред.) играе водеща роля в мирното шествие на около един милион души, които представляват мечтата за едно ново Чили\", написа кметът на столицата Карла Рубилар в „Туитър”. Според местните власти около 18:00 часа местно време (б.р. 21:00 часа по Гринуич) над 820 000 души са се били събрали мирно на площад Бакедано, една от основните забележителности в центъра на Сантяго. Демонстрантите, които настояват за оставката на президента Себастиан Пинера, преминаха пред сградата на правителството без инциденти. Протести се провеждат и в други градове на страната, сред които Валпарайсо, Пунта Аренас и Вина дел Мар. Междувременно армията потвърди, че за днес в столицата отново е наложен комендантски час от 23:00 часа вечерта до 04:00 часа сутринта. През последната седмица южноамериканската страна е разтърсвана от протести, в които загубиха живота си 19 души, припомня БТА. За пет от жертвите се смята, че са убити от силите за сигурност. Президентът Пинера отмени увеличението на цената на билетите за метрото, което беше повод за протестите. Освен това той обяви реформи, насочени към облекчаване на положението на най-бедните граждани, като увеличение на пенсиите и на минималната заплата. Въпреки това протестите продължават, а демонстрантите отхвърлят реформите като недостатъчни и настояват за изтегляне на армията от улиците. В четвъртък Пинера обяви, че правителството работи върху план на отмяна на комендантския час и извънредното положение, наложено в много градове и региони. Сподели:", "date": "2019.10.26", "title": "Около един милион демонстранти настояват за реформи в Чили"}
{"url": "https://pik.bg/%D0%B0%D1%81%D1%82%D1%80%D0%BE%D0%BB%D0%BE%D0%B3-%D0%B4%D0%B5%D0%BD%D1%8F%D1%82-%D0%B5-%D0%B8%D0%B7%D0%BF%D1%8A%D0%BB%D0%BD%D0%B5%D0%BD-%D1%81-%D0%BC%D0%B8%D1%81%D1%82%D0%B8%D0%BA%D0%B0-%D0%B2%D1%81%D0%B8%D1%87%D0%BA%D0%B8-%D0%B4%D0%BE%D0%B1%D1%80%D0%B8-%D0%B4%D0%B5%D0%BB%D0%B0-%D1%81%D0%B5-%D0%B2%D1%8A%D0%B7%D0%B2%D1%80%D1%8A%D1%89%D0%B0%D1%82-%D1%81%D1%82%D0%BE%D0%BA%D1%80%D0%B0%D1%82%D0%BD%D0%BE-news879717.html", "text": "Луната е в знак Везни до 22:30ч до 27 октомври Човек сега става особено чувствителен към красотата на околния свят, както и към дисхармонията. При всички ситуации в общуването си трябва да бъдете дипломатични, вежливи, учтиви и приветливи. Важно е да покажете своето уважение към всеки човек. Интересувайте се от живота на другите, от техните грижи, помогнете им да намерят решения на проблемите си. Снижава се вероятността от конфликти, спорове. Лесно се постигат компромиси. Уязвими са бъбреците и пикочната система. Доминиращ 28 лунен ден 05:21ч на 26 октомври до 05:37ч на 27 октомври Хармоничен и светъл ден, предназначен за постигане на висшите истини, за духовно прозрение и подем на духовно равнище. Ден за алхимия на душата, когато е необходимо да се работи с астралното тяло, с чакрите. И в душата на човек, и в природата цари хармония. Това отбелязва в своя хороскоп астрологът Ивелина Пенчева. Денят е изпълнен с мистика. Могат да се случат интересни неща с вас. В този ден можете да оцените себе си по своите плодове. Ден, в който всички добри дела се възвръщат стократно. Ако през лунния месец сте помагали на хората, подкрепяли сте ги, изслушвали сте ги, то сега ще бъдете добре възнаградени. Може да е материално или нематериално. Всеки получава това, което е заслужил. Ако ви споходят неприятни събития, това ще е резултат от вашите негативни действия през изминалия лунен месец. Днес трябва да сте в приповдигнато настроение, в добро разположение на духа, да контролирате своите емоции и да се вслушвате във вътрешният си глас. Да се избягват разрушителните действия, негативните мисли и да не се казват лоши думи. Не трябва да изпитвате злоба, да задържате обидите в себе си и да се стремите към отмъщение. Постарайте се правилно да приемете всичко каквото дойде - както хубавото, така и лошото. Не трябва да се внасят резки промени в личния живот. Хубаво е да бъдете щедри в постъпките си, да направите подарък на жена, дете. Препоръчва се да общувате с подходящите хора, това спомага да се повдигне настроението. Вслушайте се в съветите, ако идват от близки хора и роднини. Всички дела, които са с блага цел се отдават лесно и водят до успех. Избягвайте да злоупотребявайте с доверието на околните и не се налагайте над тях. С уважение се отнасяйте не само към хората, но и към околния свят. Не късайте и не подарявайте откъснати цветя в този ден иначе ставате съпричастни към разрушението. Добре е да съдействате на природата в нейното развитие. Например да посадите цветя. Болестите започнали в този ден не са опасни.Молитвата и покаянието сега действат благотворно. Секс –На прелюдията е необходимо да се отдели повече внимание, отколкото на самия секс. А той трябва да е с мярка и да не е механическо изпълнение, а да се основава на чувства. Не е подходящо за подстригване. Може да снижи вашата активност. Сънища - Информацията в сънищата може да се използва. Ако не запомните съня си, това означава, че сте прекъснали връзката си с небесата, твърде много сте се отдалечили от духовната си същност. 10 слънчев ден –Още като станете сутринта от сън, вкарайте в ума си позитивна мисъл и се настройте положително за новия ден. Хубаво е през целия ден да бъдете в отпуснато-медитативно състояние. Денят символизира самоосъзнаването. Подходящо време за самоанализ, за философски размишления, да се изследват най-фините ъгли на психиката, за среща с вътрешното ни „аз”. Сподели:", "date": "2019.10.26", "title": "АСТРОЛОГ: Денят е изпълнен с мистика, всички добри дела се възвръщат стократно"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%81%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%BF%D0%BE-%D1%81%D0%BB%D1%83%D1%87%D0%B0%D1%8F-%D1%81-%D0%BA%D0%B0%D0%BC%D0%B8%D0%BE%D0%BD%D0%B0-%D0%BA%D0%BE%D0%B2%D1%87%D0%B5%D0%B3-news879785.html", "text": "Британската полиция продължава разпита на четиримата заподозрени във връзка с камиона-ковчег с български номера, намерен в графство Есекс, съобщава БТВ. Един мъж беше задържан вчера на летище \"Станстед\" по подозрение в непредумишлено убийство и заговор с цел трафик на хора. Той е на 48 години и е от Северна Ирландия. Задържани са още двама души - мъж и жена на 38 години, в Уорингтън по същите обвинения. 25-годишният шофьор на камиона беше арестуван в сряда по подозрение в убийство. Междувременно се провежда разпознаване на телата, но британската полиция заяви, че няма да оповестява детайли, докато процесът по официалната идентификация не бъде одобрен. \"В четвъртък дадохме първоначална информация за националността на жертвите. Въпреки това сега има развитие на ситуацията. В този смисъл, няма да съобщавам по-нататъшни подробности, докато не се проведе официалната идентификация, одобрена от съдебния лекар на Нейно величество\", обясни Пипа Милс - заместник началник на полицията в Есекс. В четвъртък и петък част от телата бяха транспортирани в болница на 40 километра от индустриалния парк, където беше открит камионът, за да бъдат идентифицирани. Милс подчерта, че националността на жертвите все още не е потвърдена и помоли медиите да не разпространяват спекулации за трагедията. Сподели:", "date": "2019.10.26", "title": "ТРАГЕДИЯТА ВЪВ ВЕЛИКОБРИТАНИЯ: Четирима са заподозрени по случая с камиона-ковчег"}
{"url": "https://pik.bg/%D0%B2-%D0%B1%D0%BE%D1%82%D0%B5%D0%B2-%D0%BF%D0%B4-%D0%B3%D0%BE%D1%82%D0%B2%D1%8F%D1%82-%D1%87%D0%B8%D1%81%D1%82%D0%BA%D0%B0-news879789.html", "text": "В Ботев (Пловдив) вече мислят за тотална подмяна на състава, съобщава plovdivnews. Със сигурност четирима играчи ще бъдат освободени от клуба. От Ботев ще се разделят с Еберт Кардосо, Атанас Зехиров, Родни Клустър и Филип Ван Арнем. Очаква се Ферарио Спасов да не разчита на тях до зимната пауза. От \"жълто-черния\" клуб вече наблюдават играчи за зимна селекция, която е много необходима заради тоталния провал през лятото. Сподели:", "date": "2019.10.26", "title": "В Ботев (Пд) готвят чистка"}
{"url": "https://pik.bg/%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BC%D0%B5-60-%D0%BE%D1%82-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%82%D0%B5-%D0%B8-30-%D0%BE%D1%82-%D0%B4%D0%B5%D1%86%D0%B0%D1%82%D0%B0-%D1%83-%D0%BD%D0%B0%D1%81---%D1%81-%D0%BD%D0%B0%D0%B4%D0%BD%D0%BE%D1%80%D0%BC%D0%B5%D0%BD%D0%BE-%D1%82%D0%B5%D0%B3%D0%BB%D0%BE-news879734.html", "text": "60% от възрастните и 30% от децата в България са с наднормено тегло. А крачката от наднормено до болестно е малка, предупреждават специалистите. Когато хранителния режим, движението и стандартното лечение не помагат, идва ред на хирургическата намеса. Директорът на най-големия център за лечение на затлъстяване в Германия - проф. Пламен Стайков е в страната ни, за да демонстрира нов метод за борба с излишните килограми. Йонка е една от пациентките, които ще се оставят в ръцете на проф. Пламен Стайков по време на демонстративните операции, които професорът ще извърши в София. Цялата си кариера проф. Стайков посвещава на оперативното лечение на болестното затлъстяване. \"Този вид хирургия в последните 20 години много се разрастна във всички страни, в целия свят. В България, за съжаление, все още не е много познат\", каза пред Нова телевизия проф. Пламен Стайков. Потенциален риск от болестно затълстяване обаче, се крие за всеки един от нас, предупреждава проф. Стайков. \"С хирургията ние не лекуваме само теглото, лекуваме и страничните болести, които се развиват въз основа на излишните килограми. Високо кръвно, диабет, заболяване на ставите\", заяви проф. Пламен Стайков. В навечерието на 30-ия си рожден ден, на Полина Георгиева й омръзнало да се тормози дали столът, на който седи ще я издържи и дали номерът на обувки ще ѝ стане. \"Ти се затваряш вътре в себе си, не искаш да излизаш, не искаш да правиш нищо. Един дебел човек има не само физически проблеми, той има психологически. Като са ме гледали, са ми казвали: \"Спри да ядеш!\", \"Много лесно, да спреш да ядеш!\". Казвали са ми също: \"Отиди да поспортуваш малко и всичко ще ти се оправи!\". Ходила съм на всякакви неща - на дебелариуми, на еднокринолози, на диетолози, пила съм хапчета, спазвала съм диети\", заяви Георгиева. Тогава Полина решила да се оперира - година и половина по-късно, тежи 88 килограма, с 46 по-малко. Предстои ѝ обаче да отслабва и още. \"Можеш да си видиш скулите, което е най-невероятното нещо и както се смеем вкъщи, открих, че имам кости. Обикалам навсякъде - изкачвам езера, планини, реки. Физически си много по-добре, външно си много по-красив, много по-уверен и си щастлив\", каза Полина Проф. Стайков напомня, че всичко е въпрос на здравословен начин на живот и воля. Сподели:", "date": "2019.10.26", "title": "ЗАТЛЪСТЯВАМЕ: 60% от възрастните и 30% от децата у нас - с наднормено тегло"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4%D1%80%D0%B0%D0%BC%D0%B0-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%BB%D0%B0%D1%82%D0%BA%D0%BE-%D0%B1%D0%B0%D1%80%D0%B5%D1%82%D0%B0%D1%82%D0%B0---%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D0%B5%D0%B4-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%81%D0%BD%D0%B0%D1%85%D0%B0%D1%82%D0%B0-%D0%BD%D0%B0-%D0%B3%D0%B0%D0%BD-news879542.html", "text": "Година след смъртта на Алекс Иванов, сина на Злaтoмир Ивaнoв - Злaткo Бaрeтaтa, годеницата на младия мъж все още не може да се съвземе от загубата, научи ПИКV Никол Толева бе първата, голямата и последната любов на Малката Барета, но по нещостно стечение на обстоятелствата съдбата ги раздели завинаги. 23-годишният наследник на Златомир Иванов издъхна на 22 октомври миналата година. Алекс страдаше от рядко заболяване на кръвта, наречено муковисцидоза. Тя представлява генетично заболяване, което се проявява в детска възраст и се характеризира с нарушена функция на екзокринните жлези. , ридае младото момиче за изгубената си любов. написа още Никол Толева в памет на Алекс. Преди да почине, синът на Златко Баретата изпадна в кома, а светилата от столична болница се бореха за живота му. Алекс е имал проблеми и с белия дроб, като по думите на собствения му баща се е подлагал и на хемодиализа - процедура, при която кръвта на болния се филтрира и \"пречиства\" от отпадните азотсъдържащи вещества, ненужната вода и соли и която се прилага при наличие на бъбречна недостатъчност. Години наред Баретата трепеше за живота на първородния си син и не жалеше средства, само и само да се намери лек за заболяването му. Пращаше Алекс постоянно на лечение в чужбина, като веднъж на няколко месеца младежът пътуваше до клиника в Германия за пълни изследвания. Сподели:", "date": "2019.10.26", "title": "ПЪРВО В ПИК! Драма в семейството на Златко Баретата - година след трагедията снахата на гангстерския бос ридае безутешно за починалия му син"}
{"url": "https://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B2%D0%BA%D1%83%D1%81%D0%BD%D0%B8%D1%82%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D1%85%D1%80%D0%B0%D0%BD%D0%B8-news879493.html", "text": "Европа е много повече от просто древна история, крале и кралици, замъци и църкви. Европа също е дом на някои от най-вкусните и интересни храни в света - но какво трябва да ядете и къде? Какви са някои примери за традиционна европейска храна, според проучване на foodpanda? Нека ви покажем пътя на европейската кулинария и вкусовите различия в няколко страни. 1. Палачинки в Чехия- Чехия вероятно е най-известна с голямото си разнообразие от бири, но страната също така предлага някои вкусни храни. Едно от задължителните ястия в Прага са палачинките. Тези десерти, подобни на креп, се пълнят с плодово сладко и се сервират на руло. 2. Къривурст в Германия- В Германия всичко е бързо! В Германия има стотици разновидности наденица, но една от най-популярните версии за бързо хранене къривурст. Наденицата се нарязва и се сервира с кетчуп и къри на прах, поръсени отгоре. 3. Пица в Италия- Малко са страните, добре известни с чудесната кухня като Италия. И докато в италианската храна има повече от пица и тестени изделия, все пак трябва да опитате оригинала в Неапол. 4. Херинга в Холандия- Продължавайки списъка на традиционната европейска храна в Холандия, всичко с херинга. С уникалния холандски процес на консервиране на херинга малката сребриста риба се е превърнала в символ на холандската храна. 5. Гулаш в Унгария-Сърдечните унгарци ядат гулаш от векове. Обикновено е гъста яхния (или понякога супа) с месо и зеленчуци, подправена с червен пипер. Най-добре се сервира в купа с хляб и с бира. 6. Crème Catalan в Каталуня, Испания- В съответствие с традицията, брюлето с ядки може да е много френско, но най-доброто ястие с карамел идва от Каталуня. 7. Яхния в Ирландия- Може би това е прочутото ядене в мокро ирландско време. Традиционно приготвена от агнешко месо, тази яхния е най-добрата в рекордите на Гинес. 8. Баница в България- Най-доброто от българската храна се крие в нейната Баница, смес от яйца, българско сирене, тесто, изпечено на фурна. Сервира се като храна за закуска, може да се яде гореща или студена, но е вкусна по всяко време на деня. Баница със спанак (спаначена баница), мляко (млечна баница) или тиква (тиквеник / Тиквеник) - всичко това е отличен избор, а в цяла България има много специални пекарни само за баница. Сподели:", "date": "2019.10.26", "title": "Ето кои са най-вкусните европейски храни"}
{"url": "https://pik.bg/%D1%87%D0%B0%D1%81%D1%82-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D1%81%D0%B5-%D0%B7%D0%B0%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D1%81%D0%B8%D1%80%D0%B8%D1%8F-%D0%BE%D1%82-%D0%B8%D1%80%D0%B0%D0%BA-news879801.html", "text": "Колона от американски войски се върна от Ирак в сирийската провинция Хашек, предава TACC, цитирана от „Фокус”. Според данните американският конвой включва десетки военнослужещи, военна техника и хеликоптери. По-рано министърът на отбраната на САЩ Марк Еспер заяви, че САЩ възнамеряват да разположат в Сирия допълнителни сили, включително механизирани части, за да защитят нефтените находища в региона от членовете на терористичната групировка „Ислямска държава“. Министерството на отбраната на Русия се възпротиви на този ход, а по-рано негов говорител дори обвини Вашингтон в контрабанда на петрол. Сподели:", "date": "2019.10.26", "title": "Част от американските сили се завърнаха в Сирия от Ирак"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BF%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B8-%D0%BD%D0%B0-%D0%B4%D0%B5%D0%B1%D1%8A-news879060.html", "text": "Ако не беше порноскандалът около архитект Борислав Игнатов, вероятно още три-четвърти от софиянци щяха да се чудят кой точно е този и откъде кацна като извънземно в медиите. Не ме разбирайте погрешно. Не казвам това, за да оправдавам гадната компроматна каша или пък да оспорвам усилията на няколкото лакеи на Иво Прокопиев да се борят за \"чистота на медийната среда\" (да не говорим, че попаднах на поне четири случая, в които хора, силно възмутени от скандала около Игнатов и почти плашещи със самозапалване, с наслаждение коментираха другата порноафера - кандидат-кметицата от \"Воля\" за Момин проход и нейните провокативни фотоси). Казвам го като критика. Ако не беше този скандал, просто мнозина можеха и да не научат, че „Демократична България“, които от сега нататък ще присъстват в този текст с истинското си име ДеБъ, са издигнали кандидат. Кампанията им този път е толкова вяла, посредствена, пренапудрена и откровено скучна, че се получава един много як контраст. Ако човек отвори страницата на ДеБъ във „Фейсбук“ ще види как сектата пали свещи и кади тамян на Игнатов. Чичковци и лели от няколко поколения пишат тропари и жития и разказват как, като са видели архитекта, на единия хемороидите са му минали, а на другата направо ѝ се прочистил холестеролът. Всичко това е придружено от анализи на дежурните досадници и политологически дрънкала на дясното, които изкарват номинацията на ДеБъ, ако не супергениална, то поне ход, достоен за Нобелова награда по политика, ако един ден вземат че я въведат. Всичко това нямаше да изглежда толкова психиатрично, ако не ставахме свидетели на подобни сценки всеки път при избори в София. А кратка равносметка само за последните 8 години разкрива един мелодраматичен факт. Кандидатът на столичните сноби през 2015 г. Вили Лилков тези дни съвсем официално мина в отбора на Йорданка Фандъкова. Със суперлативи и клетви за вярност той предаде съратниците си, без да му мигне окото. Кандидатът на сектата от 2011 г. Прошко Прошков пък дезертира още в началото на този мандат и днес успешно пак е кандидат за общински съветник, но този път от ГЕРБ. Със скоростта, с която кандидатите им за кметове ги предават, като едното нищо можем да прогнозираме, че до няколко месеца ще видим архитект Игнатов като шеф на столичния ГЕРБ, напук на антикорупционните му страсти днес. Но това е само злобно и дребнаво заяждане. Всъщност с номинацията на Игнатов вероятно ДеБъ се опитва да заобиколи и да финтира всичките си политически демони, които я тормозят на избори. Като никога сектата издигна технократ, необръгнал в политическите интриги, експертно-скучен, а дори и неумел, когато трябва да атакува отсрещната страна. Не се подигравам. На фона на изпечените партийци политическите аматьори стоят много по-симпатично и смислено. Игнатов направи дори и немислимото - на няколкото дебата, на които го гледах, той изобщо не постави въпроса за Паметника на Съветската армия, което сигурно е докарало сърдечна аритмия на доста градски реститутки из центъра. Тоест този път градското дясно направи всичко възможно да не мирише на самото себе си и номерът можеше и да се получи, ако обстоятелствата бяха различни. Уви, реалността отново се намеси, за да унищожи като торнадо бляскавите планове на ДеБъ, които, нека да не се лъжем, успешно се свиха до партия, която със зъби и нокти се бори за четвъртото или петото място, а след това тъжно стене, че мафията е тържествувала. Всъщност обратно на твърденията, че е каймакът на обществото, креативната класа и моторът на иновациите, градското дясно винаги прилага един банален номер на изборите. Аз го наричам \"подмяна на политическия химен\". Защото, ако се вгледате в състава на ДеБъ, ще видите там много от муцуните на прехода, всички носители на виновното минало, които днес претендират да са изразители на новото, модерното, бляскавото и лъскавото. Защото снобското дясно винаги заявява, че е невинно. Това е точно все едно колгърла със солиден стаж да си присади химен и на глас да заяви, че пак е девствена. Точно тази претенция изпълва всяка акция на ДеБъ с истерия, надменност, цинизъм и арогантност. И всъщност именно постоянната заявка за девственост, невинност и чистота е капанът, в който градското дясно всеки път попада като в блато с крокодили. Няма как да си невинен, когато още слюноотделяш за времената на Костов. Няма как да си невинен, когато всичките ти активисти издигат убиеца Джок Полфрийман като знаме на човешките прави. Между другото, някъде в дълбините на остатъците от здрав разум в ДеБъ някой загря, че темата е взривоопасна и умело накараха кандидата си да заобикаля точно този проблем и изобщо да не го коментира. Но това не отменя факта, че в най-важните мигове ДеБъ си мирише като мърша от началото на прехода. Не го казвам, за да обиждам никого. Но е тъжно да гледам как всеки път тази политическа мумия се гримира с все по-модерни гримове, за да избяга от собственото си виновно минало на политическа проституция, кражби, корупция, приватизация и всякакви политически интриги. И в кампанията го виждаме - половината общински съветници, които точно градските десни вкараха на предишните избори, гласуваха заедно с ГЕРБ, ама днес ни пускат някакви нови лица и твърдят, че този път политическият джакпот ще е сигурен. Между другото, рекламистът, който е накарал водачът на листата за съветници Методи Лалов да направи клипчето, в което моли столичани да му дадат работа като общински съветник, моментално трябва да се заточи в някой манастир на хляб и вода и самобичуване, за да може да му дойде акълът в главата. Всъщност ДеБъ в този си вид не е в състояние да отговори на единствения въпрос, който може да ѝ подсигури реално политическо бъдеще. И този въпрос е - кого ще подкрепи партията на балотажа в София. Отговорът на този проблем е от ключово значение, но градското дясно прилича на щраус, който упорито се опитва да скрие главата си в асфалт. Дали обединението е в състояние да даде рамо на Мая Манолова, плащайки голямата политическа цена за това, или ще подкрепи Йорданка Фандъкова и буквално ще се самоубие ритуално пред очите на всички. Всъщност ДеБъ в този си вид още плаща горчивата цена на голямото си предателство, което извърши през 2014 г. Тогава Радан Кънев и компания буквално се гушнаха под мускула на Бойко Борисов, а това ги изсмука емоционално, политически, морално и смислено. Извинявайте, ама е нелепо да гледам как Христо Иванов върви по телевизиите и обяснява колко е зле управлението на ГЕРБ. Той беше министър на Борисов. Министър! Хайде да не слушаме лекции от политически порнозвезди на тема морал, последователност и битка с корупцията. Та заради това големият въпрос, който разтърсва телесата на снобското дясно, е какво ще направят на балотажа. Там има много посоки и повечето от тях водят към практическото самоунищожение. Аз смея да прогнозирам, че лидерите на ДеБъ няма да дадат отговор на този въпрос. На балотаж те ще постъпят по най-баналния и лицемерен начин - ще призоват да се гласува \"по съвест\". Това буквално изчегъртва градското дясно от смислената политика и ги захвърля на бунището. Защото това ще е команда за градските десни да не ходят да гласуват. Да си останат вкъщи и да пасуват в най-решителния ден за София. Всеки от двата отговора (Манолова или Фандъкова) дава посока. Пасуването обаче затвърждава градското дясно като психиатрията на българската политика, като сборището на аутисти, които предпочитат да живеят в реалността в главите си вместо в реалността на хората. И подозирам, че тези от сектата, които все пак излязат да гласуват, ще дадат разнопосочен вот. А това обезсмисля тяхното съществуване. Защото те нямат отговор на най-важния въпрос - наистина ли са за радикалната промяна и за отстраняването на ГЕРБ от политическата сцена, дори и с цената на подкрепа на левицата, или предпочитат в решителните мигове да тичат в спалнята на Борисов и да му се молят да ги спаси от лошите комунисти. А когато нямаш отговор на толкова важен въпрос, това означава, че нямаш поглед към бъдещето. Всъщност това е проблемът на ДеБъ - те са заседнали в собствената си кофти реалност и повтарят едни и същи трикове, като разчитат, че всеки път могат да ги продадат като нещо различно. Заради това още отсега се пригответе за болезнени стонове. Сектата трудно ще приеме, че за пореден път е извадена от розовия си сън. И ще започнат едни взаимни обвинения и престрелки... Но за това - в някоя друга статия. В тази вече достатъчно писахме за кръв и страсти, и кръвосмешения. Сподели:", "date": "2019.10.26", "title": "САМО В ПИК И \"РЕТРО\"! Политическите порнозвезди на ДеБъ"}
{"url": "https://pik.bg/%D0%B0%D0%BB%D0%B1%D0%B5%D1%80%D1%82%D0%BE-%D1%84%D0%B5%D1%80%D0%BD%D0%B0%D0%BD%D0%B4%D0%B5%D1%81-%D0%B5-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D1%81%D0%BB%D0%B5%D0%B4%D0%B2%D0%B0%D1%89-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news879791.html", "text": "Аржентинците гласуват утре на общи избори, в които се очаква президентството да премине в лявоцентриста Алберто Фернандес и отстраняване от поста на настоящия консервативен лидер Маурисио Макри, предаде „Франс Прес”, цитирана от БНР Фернандес, който влезе в надпреварата с кандидатка за вицепрезидент Кристина Киршнер, най-вероятно ще успее да получи 45 процента от вота, необходими за победа без балотаж. „Заедно с Кристина ние ще върнем Аржентина обратно на крака. Сигурни сме, че ще успеем“, заяви Фернандес на последния си митинг в четвъртък в Мар дел Плата – на 400 км южно от Буенос Айрес. Четирите години на власт при Макри бяха белязани от икономически проблеми. Популярността му рязко намаля миналата година, когато Аржентина бе в рецесия. Той обаче вини за икономическите неволи на страната предишните правителства на Киршнер, която бе президент от 2007 до 2015 г. Сподели:", "date": "2019.10.26", "title": "Алберто Фернандес е фаворит за следващ президент на Аржентина"}
{"url": "https://pik.bg/%D0%BE%D1%82%D1%87%D0%B0%D1%8F%D0%BD%D0%B0%D1%82%D0%B0-%D1%81%D1%8A%D0%BF%D1%80%D1%83%D0%B3%D0%B0-%D1%84%D0%B5%D0%BB%D0%B8%D1%81%D0%B8%D1%82%D0%B8-%D1%85%D1%8A%D1%84%D0%BC%D0%B0%D0%BD-%D0%B8%D0%B7%D0%BB%D0%B5%D0%B7%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-news879802.html", "text": "Актрисата Фелисити Хъфман излезе от затвора, след като прекара 11 дни зад решетките, защото е платила 15 000 долара подкуп, за да може по-голямата й дъщеря да бъде приета в престижен университет, съобщиха световните информационни агенции. Звездата от сериала \"Отчаяни съпруги\" бе в затвор в Дъблин, на около 50 км от Сан Франциско. Тя трябваше да излежи 14-дневна присъда, но бе освободена предсрочно. Хъфман призна вината си. \"Няма извинение, нито оправдание за стореното от мен\", каза 56-годишната актриса, цитирана от БТА. През септември Хъфман не само получи 14-дневна присъда, но й бяха наложени също глоба от 30 000 долара, 250 часа общественополезен труд и едногодишна пробация. В корупционната схема бяха обвинени над 50 души. Сподели:", "date": "2019.10.26", "title": "Отчаяната съпруга Фелисити Хъфман излезе от затвора"}
{"url": "https://pik.bg/%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%D1%8E%D0%BD%D0%B8%D0%BE%D0%BD-%D0%B8%D0%B2%D0%BA%D0%BE%D0%BD%D0%B8-%D1%81%D0%B5-%D0%B1%D0%BB%D1%8A%D1%81%D0%BD%D0%B0-%D0%B2-%D0%BA%D0%BE%D0%BB%D0%B0-%D0%BA%D1%80%D0%B0%D0%B9-%D0%BF%D0%BE%D0%B4%D1%83%D1%8F%D0%BD%D0%B5-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%BE-news879790.html", "text": "Катастрофа между лек автомобил и пътнически автобус затруднява движението по столичния булевард \"Данаил Николаев\" преди моста при гара \"Подуяне\". На място има два екипа на полицията. Автобусът е пътнически, на фирма \"Юнион Ивкони\". Голямо задръстване се е образувало по бул. \"Ген. Данаил Николаев\" между кръстовището с бул. \"Мадрид\" и ул. \"Оборище\". Преди минути на мястото на инцидента пристигна и екип на Спешна помощ, очакват се още линейки на местопроизшествието, съобщава Канал 3. Към момента не е ясно дали има пострадали при катастрофата. Материалните щети по автомобила са значителни. Движението в района е натоварено; автомобилите по бул. \"Данаил Николаев\" в посока от Сточна гара към гара \"Подуяне\" са спрени и изчакват на платното. Сподели:", "date": "2019.10.26", "title": "Автобус на \"Юнион Ивкони\" се блъсна в кола край Подуяне, движението е блокирано"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D0%B0%D0%BD%D1%87%D0%B5%D1%82%D0%BE-%D1%85%D1%80%D0%B8%D1%81%D1%82%D0%BE%D0%B2%D0%B0-%D0%B7%D0%B0%D0%BA%D1%8A%D1%81%D0%B0-%D1%81-%D0%BA%D0%BE%D0%BB%D0%B5%D0%BD%D0%B5%D1%82%D0%B5-news879083.html", "text": "Йорданка Христова, която миналата година официално направи бенефиса си и се оттегли от голямата сцена, минавала през сериозни здравословни неволи. Една от причините естрадната легенда да спре активната концертна дейност била, че закъсала с коленете. Още преди близо 4 години лекарите ѝ открили плаващи нишки в дясното коляно. От време на време тя изпитвала силни болки и имала затруднения с придвижването. Заради това се наложило и да отслабне драстично, а докторите категорично ѝ забранили да носи обувки с високи токчета. Данчето винаги е държала да бъде бляскава на сцената и приемала за неуважение към публиката да се появява неглиже. Именно затова намалила темпото и вече се включвала само в големи чествания, както и в концерти на свои любими колеги. „Вече имам 10-15 чифта маратонки. Това е любимата ми обувка. Просто искам да съм в абсолютна форма. На френски имаше една песен – „Трябва да знаеш кога да напуснеш масата“, коментира звездата. Съвсем наскоро Данчето доброволно легнала и под ножа, но интервенцията, на която се подложила, по думите на лекарите била неотложна. Става дума за катаракта на лявото око, за която Христова не подозирала и неглижирала дискомфорта, който изпитвала. Когато отишла на рутинен преглед, се оказало, че ако не я оперират спешно, имало голяма опасност зрението ѝ да отслабне критично. Хубавото сега било, че докторите не само спасили окото ѝ, но направили така, че естрадната прима вече нямала нужда от очила дори в ежедневието. „Все пак си давам сметка и за възрастта. Исках да съм в такава форма, в каквато трябва да бъда винаги. Сигурно ще ми отслабне паметта, ще започна да забравям текстове. Аз не бих могла да изляза и да си чета текста. Правя го само на запис и на репетиция. За мен е много недостойно да чета и да сричам на сцената. Не мога на сцената да правя нищо друго, освен да пея и да си водя програмата“, заявява 76-годишната естрадна икона. Сподели:", "date": "2019.10.26", "title": "САМО В ПИК И \"РЕТРО\": Данчето Христова закъса с коленете"}
{"url": "https://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B5%D0%B4%D0%BD%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0-%D0%BF%D0%BE-%D0%BC%D0%B0%D0%BB%D0%BA%D0%BE-%D0%B2%D1%8A%D0%B2-%D1%84%D0%B0%D0%BC%D0%B8%D0%BB%D0%B8%D1%8F-%D0%B4%D0%B8%D0%BD%D0%B5%D0%B2---%D0%B8%D0%BD%D1%84%D0%BB%D1%83%D0%B5%D0%BD%D1%81%D1%8A%D1%80%D0%BA%D0%B0%D1%82%D0%B0-%D0%BF%D0%B5%D0%BD%D0%B5%D0%BB%D0%BE%D0%BF%D0%B0-%D0%B7%D0%B0%D1%80%D1%8F%D0%B7%D0%B0-%D0%B8%D0%B2-news879614.html", "text": "Красивата Петя Стоянова, по-известна като Пенелопе, скъса окончателно с милионерския наследник Иван Динев. Синът на строителния предприемач Йордан Динев пък скоротечно е сменил сексбомбата с друга девойка. \"Не сме заедно от около месец. Няма конкретна причина, просто несходства в характерите. Отдала съм се на работа и пътувания\", заяви пред \"Трафикнюз\" знойната бургазлийка. Динев-младши вече се похвали с новото си гадже ( Не е ясно кое е момичето, но очевидци твърдят, че тя не е популярна личност и Пенелопе е в пъти по-красива от нея. \"С бившия ми годеник сме щастливи, макар и не заедно. Желая му всичко добро, защото той е прекрасен човек, с когото имахме мтофо щастливи мигове\", добани Петя. Неследникът на братя Диневи се сгоди за красавицата миналата година. През пролетта обаче връзката им тръгна зле и Петя се изнесе от апартамента на годеника си в София. Няколко дни по-късно Иван спретна зрелищна постановка, само и само да омилостиви любимата си. Младият мъж развъртя на малкия си пръст журналисти и полиция, като изфабрикува собствената си смърт в меле на магистрала \"Тракия\". Номерът явно свърши работа и с Пенелопе подновиха отношенията си. Дори през лятото красавицата се изнесе към Свети Влас, за да помага на годеника си в ресторант, който баща му Йордан му бе възложил да менажира. Но, в тон с приказката, че счупената любов не се лепи, ето че връзката им отново е разбита. Докато Иван Динев вече парадира с новата си приятелка, Пенелопе се е съсредоточила върху себе си. Красавицата посещава уроци по испански език два пъти седмично, ходи и на тренировки по бокс. През другото време се занимава с реклама на всевъзможни артикули за красота, които й носят солидни доходи всеки месеци. В Свети Влас, където е съсредоточен голяма част от бизнеса на братя Диневи, пък вече с ирония коментират, че фамилията олекна с една сексбомба по-малко. Динко и Йордан са прочути със слабите си ангели и колекцията си от красиви жени. Не е тайна, че сред най-големите трофеи на братята и синовете им са фолк певиците Емануела и Мария Цветкова-Ариа. Преди броени дни пък Динко Динев се със седми наследник от подгласничката в конкурса \"Мис България\" Даниела Неделчева. Сподели:", "date": "2019.10.26", "title": "ГОРЕЩО В ПИК: Една сексбомба по-малко във фамилия Динев - инфлуенсърката Пенелопа заряза Иван с менте катастрофата на магистрала \"Тракия\" (СНИМКА)"}
