{"url": "http://pik.bg/%D0%BE%D0%B1%D0%B5%D1%89%D0%B0%D0%BD%D0%BE-%D0%B8-%D1%81%D0%BF%D0%B0%D0%B7%D0%B5%D0%BD%D0%BE-%D0%B0%D0%B9%D1%82%D0%BE%D1%81-%D1%89%D0%B5-%D0%B8%D0%BC%D0%B0-%D0%BC%D0%BE%D0%B4%D0%B5%D1%80%D0%BD%D0%B0-%D0%B0%D0%B2%D1%82%D0%BE%D0%B3%D0%B0%D1%80%D0%B0-news762738.html", "text": "реконструкцията на автогарата бяха заделени в Бюджет 2017 г. на Община Айтос. недоволство сред местните, които не вярваха, че терминалът ще бъде ремонтиран Реконструкцията на автогарата в Айтос може съвсем скоро да започне. Общината е стартирала обществена поръчка за избор на изпълнител, показа справка на Флагман.бг. Заделените средства за модернизацията на терминала са 595 000 лв. без ДДС. Финансирането идва от общинския бюджет. Автогарата е построена през 1974 г. и оттогава не са направени сериозни ремонти. В момента тя е в окаяно състояние, но след реконструкията ще има впечатляващ вид. Сградата ще бъде запазена, но височината ще бъде намалена. Гишетата ще бъдат по средата на коридора за удобството на всички пътници. Терминалът ще разполага със стаи за майки с бебета, помещения за инвалиди, стаи за шофьорите, сервизни помещения и др. Входовете към автогарата ще бъдат два. Пред сградата ще бъдат секторите за пристигащи автобуси, а на гърба на автогарата – заминаващите. Кандидатите имат срок до 10-ти юли да подадат офертите си. След приключването на процедурата по избор на изпълнител, ако няма обжалвания, строителните дейности по сградата могат да започнат веднага. Средствата за Цялостната процедура по изготвяне на проект, документация и др. забавиха реализацията му. Именно това стана причина за . Парите обаче бяха прехвърлени в тазгодишната финансова рамка. Надеждата на администрацията е да няма обжалвания от отпадналите в обществената поръчка фирми, за да може строителството да започне в близките месеци. Сподели:", "date": "2018.07.03", "title": "Обещано и спазено! Айтос ще има модерна автогара"}
{"url": "http://pik.bg/%D0%B1%D0%B0%D1%89%D0%B0%D1%82%D0%B0-%D0%BD%D0%B0-%D0%BA%D0%B0%D0%BF%D0%B8%D1%82%D0%B0%D0%BD%D0%B0-%D0%BD%D0%B0-%D0%BD%D0%B8%D0%B3%D0%B5%D1%80%D0%B8%D1%8F-%D0%B1%D0%B8%D0%BB-%D0%BE%D1%82%D0%B2%D0%BB%D0%B5%D1%87%D0%B5%D0%BD-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0-%D1%81-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news762843.html", "text": "Капитанът на Нигерия Джон Оби Микел разкри, че преди мача с Аржентина баща му е бил отвлечен. Бившият халф на Челси е получил обаждане по пътя към стадиона. Похитителите са поискали откуп и са заплашили футболиста, че ще убият баща му, ако проговори. Джон Оби Микел разказа, че е трябвало да вземе трудно решение, но в крайна сметка не е искал да разочарова 180 милиона свои съграждани. \" Баща му е спасен от полицията след седмица в плен и в момента се възстановява в болница. Играх, докато баща ми бе в ръцете на престъпниците. Трябваше да забравя и за травмата. Не знаех какво да правя, но все пак реших, че не мога да платя тази сума. Наложи ми се да го изхвърля от главата си и да изляза на терена, за да представлявам своята страна\", сподели Джон Оби Микел. Сподели:", "date": "2018.07.03", "title": "Бащата на капитана на Нигерия бил отвлечен преди мача с Аржентина"}
{"url": "http://pik.bg/%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D1%84%D0%B8%D1%80%D0%BC%D0%B0-%D1%81%D0%BA%D1%80%D0%B8-%D0%B4%D0%B0%D0%BD%D1%8A%D1%86%D0%B8-%D0%BF%D0%BE%D0%B2%D0%BB%D0%B5%D1%87%D0%B5-%D1%81%D0%BB%D0%B5%D0%B4-%D1%81%D0%B5%D0%B1%D0%B5-%D1%81%D0%B8-%D0%B8-%D1%81%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB-news762796.html", "text": "Окръжна прокуратура – Благоевград е внесла обвинителен акт срещу С.В. – собственик и управител на търговско дружество, А.М. – консултант-счетоводител и Р.С., упълномощена с представителни функции пред органите на приходите, за извършено от тях данъчно престъпление. С.В. избегнал установяване и плащане на данъчни задължения за неговата фирма със седалище в гр. Благоевград, като неправомерно приспаднал неследващ му се данъчен кредит в особено големи размери – 90 603,80 лева данък добавена стойност, съобщава \"Струма.бг\". Престъпното деяние е било извършено от него в съучастие с обвиняемите Р.С. и А.М., които потвърдили неистина относно размера на данъчната основа на извършените доставки, при водене на счетоводството и при представяне на информация пред ТД – НАП, офис – Благоевград. Те използвали документи с невярно съдържание – дневници за покупки, в които отразили данъчни фактури по несъществуващи сделки (доставки) и такива със завишени стойности на данъчната основа, в сравнение с действителните. Предстои насрочване на разпоредително заседание по делото. Сподели:", "date": "2018.07.03", "title": "Управител на фирма скри данъци, повлече след себе си и счетоводител"}
{"url": "http://pik.bg/20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D1%80%D0%B0%D0%B7%D0%B4%D0%B5%D0%BB%D1%8F%D1%82-%D0%BA%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%B8-%D1%80%D0%B5%D0%B0%D0%BB-%D0%BC%D0%B0%D0%B4%D1%80%D0%B8%D0%B4-news762809.html", "text": "Президентът на Реал (Мадрид) Флорентино Перес е готов да вдигне годишната заплата на аса на тима Кристиано Роналдо, съобщава \"Тутоспорт\". Испанският футболен колос е предложил 30 милиона евро на сезон на своя голмайстор, който обаче е отказал. Само оферта от 50 милиона може да промени картината, твърди още торинското издание. Перес обаче не смятал да задоволи този прескъп каприз на суперзвездата. Смята се, че CR7 е близо до шокиращ трансфер в Ювентус, откъдето също му предлагат 30 милиона евро. Старата госпожа иска да подпише с португалеца до 2022 година, предава \"Спортал\". Сподели:", "date": "2018.07.03", "title": "20 МИЛИОНА ЕВРО разделят Кристиано и Реал (Мадрид)"}
{"url": "http://pik.bg/4-%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0-%D1%82%D0%B5%D0%B6%D0%BA%D0%BE-%D0%BF%D1%80%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-news762846.html", "text": "4-годишно момиченце е пострадало тежко при инцидент в детска градина \"Бодра смяна\" в Горна Оряховица. Детето е с тежка фрактура на носа и е оперирано по спешност в Университетската болница \"Д-р Георги Странски\" в Плевен, съобщава в. \"Янтра\".. Въпреки интервенцията, момиченцето е в шок и все още е в нестабилно състояние. Инцидентът е от четвъртък миналата седмица преди обяд в сборна група в детската градина. 4-годишното момиченце се опитало да вземе конструктор, поставен върху стар и необезопасен шкаф в занималнята. В този момент той паднал върху детето, удряйки лицето, гърдите и едната му ръка. След инцидента медицинската сестра от детската градина се обадила на родителите и майката, която се намирала наблизо, отишла да вземе детето. Влизайки вътре останала шокирана от вида на дъщеря си, която била буквално обезобразена. Парадоксът е, че до този момент от градината никой не бил извикал екип на Спешна помощ. Майката веднага взела детето и го закарала в болницата, където хирургът д-р Борислав Генчев го прегледал и ги насочил към УМБАЛ \"Д-р Георги Странски\" в Плевен. В университетската болница е направена снимка на детето, след което доц. д-р Александър Вълков събира екип за операция. Фрактурата на носа се оказва много тежка, тъй като момиченцето е с два счупени хрущяла, освен това е травмирано от преживяното. Родителите на детето бяха потърсени за коментар след случилото се. Те са категорични, че инцидентът е станал, заради безотговорното отношение на ръководството на детска градина \"Бодра смяна\" в грижите за опазване живота и здравето на децата. \"Не знаем кой е виновен, но за всеки случай това не сме ние, нито нашето дете\", заяви бащата на момиченцето. Сподели:", "date": "2018.07.03", "title": "4-годишно дете пострада тежко при инцидент в детска градина"}
{"url": "http://pik.bg/%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B0-%D0%B2%D0%B5%D1%81%D0%B5%D0%BB%D0%B1%D0%B0-%D0%B2%D0%B0%D0%BB%D0%B5%D1%80%D0%B8-%D0%B1%D0%BE%D0%B6%D0%B8%D0%BD%D0%BE%D0%B2-%D0%B2%D0%B4%D0%B8%D0%B3%D0%B0-%D1%81%D0%B2%D0%B0%D1%82%D0%B1%D0%B0-%D0%B5%D1%82%D0%BE-%D0%BA%D0%BE%D1%8F-%D0%B5-%D0%B1%D1%83%D0%BB%D0%BA%D0%B0%D1%82%D0%B0-news762769.html", "text": "За Валери Божинов се задава луда балканска веселба. Футболистът на хърватския \"Риека\" се стяга за сватба. Е, не своята, а на сестрата на изгората му Биляна Дол. Балдъзата на Генерала съвсем скоро ще мине под венчило. Приятелката му организира паметно моминско парти за сестра си. Двете се щракнаха по време на купона, като предизвикаха истински фурор. Чернокосата хубавица не пропусна да сподели няколко щастливи кадъра с бъдещата булка. По всичко личи, че двете доста се забавляват по време на женската сбирка. Впечатление прави, че и никак не си приличат. Мая е русокоса, със сини очи и изглежда по-натурална, докато Биляна е тъмнокоса, мургава, с тъмнокафяви очи, а подобренията по тялото й си личат, пише ежедневник. Сподели:", "date": "2018.07.03", "title": "БАЛКАНСКА ВЕСЕЛБА! Валери Божинов вдига сватба! Ето коя е булката... "}
{"url": "http://pik.bg/%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%B8%D0%BA-%D1%81%D1%8A%D0%BE%D0%B1%D1%89%D0%B8-%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D0%B9-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BB%D1%83%D0%B8%D0%B7%D0%B0-%D0%B3%D1%80%D0%B8%D0%B3%D0%BE%D1%80%D0%BE%D0%B2%D0%B0-%D0%BD%D0%B0-%D0%BA%D1%80%D0%B0%D1%87%D0%BA%D0%B0-%D0%BE%D1%82-%D1%81%D0%B2%D0%B0%D1%82%D0%B1%D0%B0-%E2%84%963-news762723.html", "text": "Майката на актрисата Луиза Григорова - Ивет Григорова, е на крачка от сватбата №3. Тя е луда по новия си мъж Атанас Минев и дори вече мислят за брак. Собственичка на \"Ивет фешън\" се появи с любимия си на ревю на \"Балканската седмица на модата\". Редовните читатели на ПИК обаче отдавна знаят за авантюрата на Ивет. Още на 19 май светското предаване на , който е баща на по-малката й дъщеря и вече живее с настоящия си избраник. Влюбеният Минев носи на ръце Григорова. Приятелки и колежки на Ивет вече коментират, че е много вероятно скоро отново да се види булка, пише ежедневник. \"Скоро ще има сватба. Както обича да казва шефката - не ми върви със сватбите, но винаги мога да опитам пак\", казват манекенки от агенцията на Григорова. Сподели:", "date": "2018.07.03", "title": "СЛЕД КАТО ПИК СЪОБЩИ ЗА РАЗВОДА Й! Майката на Луиза Григорова на крачка от сватба №3"}
{"url": "http://pik.bg/%D1%89%D0%B5-%D1%81%D0%BC%D0%B5%D0%BD%D0%B8-%D0%BB%D0%B8-%D0%BC%D0%B0%D0%B4%D1%80%D0%B8%D0%B4-%D1%81-%D1%82%D0%BE%D1%80%D0%B8%D0%BD%D0%BE-%D1%8E%D0%B2%D0%B5%D0%BD%D1%82%D1%83%D1%81-%D0%BF%D1%80%D0%B5%D0%B4%D0%BB%D0%B0%D0%B3%D0%B0-30-%D0%BC%D0%BB%D0%BD-%D0%B5%D0%B2%D1%80%D0%BE-%D0%BD%D0%B0-%D1%80%D0%BE%D0%BD%D0%B0%D0%BB%D0%B4%D0%BE-news762699.html", "text": "Ювенутс е готов да плаща по 30 милиона евро на сезон на Кристиано Роналдо, ако португалецът се съгласи да премине в италианския шампион, пише \"Марка\" Вече стана ясно, че Старата госпожа има сериозни намерения да привлече португалската суперзвезда. По всичко изглежда, че времето на Кристиано в Реал изтича, за което сериозно намекна самият той след финала на Шампионската лига. Трансферната сума отново ще бъде висока - около 120 милиона евро, но не е непосилна за клуба от Торино, а и парите бързо ще бъдат върнати от продажбата на рекламни материали и екипи на Кристиано. Роналдо вече е на 33 години, но въпреки това от Юве са готови да му дадат договор за 4 години - до лятото на 2022-а, което би изглеждало като доста добра сделка от гледна точка на играча. В момента клаузата за откупуването на Роналдо е изумителните 1 милиард евро, но според испанското издание преговори между двата клуба могат сериозно да свалят цената му до съвсем приемлива за Ювентус сума. Португалецът наказа Юве с два гола във финала на Шампионската лига през 2017-а, но сега надеждите на италианците са, че с евентуалното му идване тимът ще може отново да покори европейският клубен връх, пише \"Гол.бг\". Сподели:", "date": "2018.07.03", "title": "ЩЕ СМЕНИ ЛИ МАДРИД С ТОРИНО? Ювентус предлага 30 млн. евро на Роналдо"}
{"url": "http://pik.bg/%D0%B4%D0%B5%D0%BD%D0%B8%D1%81-%D1%80%D0%B8%D0%B7%D0%BE%D0%B2-%D1%80%D0%B0%D0%B7%D0%BA%D1%80%D0%B8-%D1%81%D0%B8%D0%BB%D0%B8%D0%BA%D0%BE%D0%BD%D0%BE%D0%B2%D0%B0%D1%82%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%8F%D1%82%D0%BE-%D0%BE%D1%84%D0%B5%D0%B9%D0%BA%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0-news762798.html", "text": "Бившият басист на рок ветераните \"Ахат\" Денис Ризов написа дълга изповед в личния си фейсбук профил, а която признава, че е избягал в Америка заради чалгата. \"И точно, когато мислех, че нищо по-лошо не може да се случи, чалгата дойде в живота ми, настани се удобно на дивана в хола ми и започна да се сърди, че не и обръщам достатъчно внимание. Опитах се да я разкарам, но тя ми каза, че искам да я шкартирам, защото нямам сили да я победя. Предложих и да живее с мен цял живот и да видим, кой - кого, но тя каза да я чакам, че в момента се весели. Като я изгоних, се оказа, че съм слаб и безхарактерен и не съм и в категорията. Ей така, без да искам, се оказах по-слаб от чалгата и сега няма какво друго да правя, та дойдох в Америка, да чакам кога ще дойде и тук. Без да искам…\", заяви музикантът, който се подвизава зад Океана. В публикацията си разказва как като съвсем малко дете е преболедувал тежко температурен гърч, от който едвам се е спасил. Следствие от този драматичен момент е, че и до днес едната му зеница е по-голяма от другата. Ризов споделя и трудностите в училище и казармата заради бунтарския си дух, който довел до много наказания, включително бръснене нула номер, пише \"Монитор\". За годините си във военните редици той пише: \"Там обаче се сблъсках със Звезди и с музиката. Така, без да искам, оцелях чрез тях. В следващите години се борихме за свободата да свирим, каквото искаме, а не, каквото трябва. Ония, без да искат, ни накараха да измисляме бунтарски текстове, защото ние не искахме да живеем, както те искат\". Сподели:", "date": "2018.07.03", "title": "Денис Ризов разкри силиконовата причина, заради която офейка в Америка "}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D1%81%D0%B0-%D0%BF%D0%BE%D0%BB%D0%B7%D0%B8%D1%82%D0%B5-%D0%BE%D1%82-%D1%87%D0%B5%D1%80%D0%BD%D0%B8%D1%8F-%D1%88%D0%BE%D0%BA%D0%BE%D0%BB%D0%B0%D0%B4-news762748.html", "text": "Да, черният шоколад има съставки, които са полезни за здравето и това позволява консумацията му дори ежедневно. Много важна обаче е мярката, тъй като прекалено голямото количество може да допринесе за приема на допълнителни мазнини, захар и калории и натрупване на излишни запаси в организма, пише пулс.бг. Тъмният шоколад съдържа прах от какаови зърна, богати на съединения, известни като флаваноли. Във високи нива, какаовите флаваноли са доказали ползата си за понижаване на кръвното налягане и холестерола и евентуално за намаляне риска от диабет. А той съдържа най-голямо количество от тези какаови флаваноли. Млечният шоколад има по-малко, а белият шоколад – няма изобщо. Но докато тези хранителни елементи правят черния шоколад здравословен, те му придават и горчив вкус. Производителите могат да преработват шоколада, за да го направят по-приятен на вкус, но това може да премахне някои от полезните съединения на какаото. Специалистите обясняват, че фактори в преработката, като ферментация и печене, които подобряват вкуса и придават на шоколада различен аромат, могат да повлияят на съдържанието на флаваноли. Въпреки че количеството флаваноли може да варира сред марките черен шоколад, все пак е по-здравословният избор от млечния, който съдържа повече захар. Една трета от мазнините в какаовото масло включват стеаринова киселина - наситена мазнина, която, за разлика от другите наситени мазнини, не се отразява толкова на холестерола в кръвта. Освен това какаото на прах е източник на минерали, като калций, мед, желязо, магнезий, фосфор, калий и цинк. Така че можем да си позволим насладата от парченце тъмен шоколад след хранене! Но е добре да имаме предвид още няколко факта: Шоколадът трябва да съдържа най-малко 60% какао. Колкото по-висок е процентът на какаото, толкова повече флаваноли съдържа. Ако е възможно, да избираме шоколад с повече съдържание на естествено какао, а не холандско преработено какао, което се третира с алкално вещество, което неутрализира киселината. За да поддържаме теглото под контрол, трябва да ограничаваме количеството, не повече от 150 калории Сподели:", "date": "2018.07.03", "title": "Ето какви са ползите от черния шоколад"}
{"url": "http://pik.bg/%D1%81%D1%8A%D0%B4%D1%8A%D1%82-%D0%B7%D0%B0-%D0%B0%D0%BA%D1%83%D1%88%D0%B5%D1%80%D0%BA%D0%B0%D1%82%D0%B0-%D0%B5%D0%BC%D0%B8%D0%BB%D0%B8%D1%8F-%D0%BA%D0%BE%D0%B2%D0%B0%D1%87%D0%B5%D0%B2%D0%B0-%D0%B1%D0%B5%D0%B7%D1%87%D0%BE%D0%B2%D0%B5%D1%87%D0%BD%D0%B0-%D0%B1%D0%B5%D0%B7%D1%81%D0%BA%D1%80%D1%83%D0%BF%D1%83%D0%BB%D0%BD%D0%B0-%D0%B8-%D0%B6%D0%B5%D1%81%D1%82%D0%BE%D0%BA%D0%B0-news762848.html", "text": "Безчовечна, безскрупулна и жестока. Така съдът описва акушерката Емилия Ковачева в мотивите към 16-годишната й присъда. Те излизат осем месеца след края на процеса. Делото може да продължи на следваща инстанция, Ковачева е осъдена за опит за убийство на новородено, който потресе България през април 2015 година. Според съда липсва и адекватна реакция от страна на лекарите, които са били дежурни с акушерката. Заради побоя малката Никол отключи епилепсия. В хода на делото така и не стана ясно какво е накарало Емилия Ковачева да удря новороденото, защото тя не признава вина. Освен на 16 години затвор, тя е осъдена да плати и 400 000 лева кръвнина на семейството на битото бебе. тъй като родителите на пострадалото дете искат по-тежко наказание, а подсъдимата не се признава за виновна. Миналата седмица Ковачева поиска по-лека мярка за неотклонение, макар че е под домашен арест, но съдът не уважи молбата ѝ. Сподели:", "date": "2018.07.03", "title": "Съдът за акушерката Емилия Ковачева: Безчовечна, безскрупулна и жестока"}
{"url": "http://pik.bg/%D0%B3%D0%BE%D1%80%D0%B5%D1%89-%D0%BB%D1%8E%D0%B1%D0%BE%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D1%8E%D0%BB%D0%B8-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82%D0%B0-%D0%B0%D0%BB%D0%B5%D0%BD%D0%B0-%D1%81-%D0%BF%D1%8A%D0%BB%D0%BD%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B2%D1%81%D1%8F%D0%BA%D0%B0-%D0%B7%D0%BE%D0%B4%D0%B8%D1%8F-%D1%82%D0%B5%D0%B7%D0%B8--news762543.html", "text": "Какви любовни приключения ще ни очакват през юли, ще срещнем ли половинката си или ще тръгнем по различни пътища с настоящия партньор прогнозира топ астроложката Алена специално за читателите на ПИК: ОВЕН Несемейните е време да помислят за брак или да търсят ново партньорство, което може да срещнат зад граница по време на почивка или на командировка. От тях зависи да са щастливи и да не усещат липсата на доверие и обич, от която се нуждаят. Ако имате намерение да сключите брак през този месец, подходящите дати са 20 и 27 юли (петък - ден на Венера) или 1 и 29 юли (неделя - ден на Слънцето). ТЕЛЕЦ Несемейните ще срещнат интересни хора. Може да се влюбят и да вземат неочаквано решение за годеж, да създадат семейство или да прекратят стари отношения. Ще бъдете щастливи, ако сключите брак на 6 и 13 юли ( петък - ден на Венера) или на 15 и 22  юли (неделя - ден на Слънцето). БЛИЗНАЦИ Ако все още не сте семейни имате шанс да срещнете подходящ партньор, близък ви в интелектуално и духовно отношение. Ако го имате до себе си и чувствата ви са споделени, можете да прецените дали сте готови да жертвате свободата си и да обявите годежа си. Месецът е подходящ за сключване на брак, затова ако сте решили да го сторите, добрите дни са 27 юли (петък - ден на Венера) или 8 юли (неделя - ден на Слънцето). РАК Несемейните ще срещнат подходящ партньор, ако са самотни, но не бива да забравят, че прибързания брак по сметка може да се окаже разочароващ след месец. По-добре е да дочакат срещата с голямата любов, вместо да са нещастни дълги години. Ако имате намерение да създавате семейство подходящите дати за сключване на брак са 6 и 20 юли (петък - ден на Венера) и 8 и 22 юли (неделя - ден на Слънцето). ЛЪВ Несемейните да не разчитат на сериозна връзка, ако са хлътнали в летен флирт по време на почивка. Бъдете отговорни, ако вече имате партньор до себе си и искате да съхраните връзката си, защото с мимолетната изневяра, естествено по сметка, може да съсипете отношенията си. Ако имате намерение да сключвате брак, подходящите дати са 13 юли (петък - ден на Венера) или 15 и 29 юли (неделя - ден на Слънцето). ДЕВА Несемейните да са внимателни при запознанства, защото емоцията пречи да преценят добре хората, които допускат до себе си, а разочарованието ще е светкавично. Преди да направят крачката към обвързване да  опознаят добре избраника си. Ако имате желание да сключите брак, компромисните дни са 6 юли ( петък - ден на Венера) и 1 и 15 юли (неделя - ден на Слънцето). ВЕЗНИ Несемейните ще се влюбят и сгодят, но няма да са щастливи ако направят крачката прибързано, само за да докажат, че са обичани. По-добре да си дадат време и да преценят дали са с правилния човек, за да не страдат при последваща раздяла. Месецът позволява създаване на семейство. Добрите дати за сватбено тържество са 13 и 20 юли ( петък - ден на Венера) и 15, 22, 29 юли ( неделя - ден на Слънцето). СКОРПИОН Несемейните, които не са уверени в чувствата си, е добре да направят избора си преди края на месеца, дали ще останат с партньорите си или ще търсят ново щастие, най-вече ако са притеснени от разликата в интелекта и интересите с  партньора им. Ако сте решили да сключвате брак през този месец, може да го сторите на 6 и 13 юли ( петък - ден на Венера) или на 8 и 22 юли (неделя - ден на Слънцето). СТРЕЛЕЦ Ако не сте семейни, не бива да приключвате съществуваща интимна връзка, само защото някой внезапно ви е омаял с чара си, който не е гаранция за бъдещо семейно щастие. Правилната преценка дали сте с подходящия партньор е от огромно значение за вас. Подходящите дни за сключване на брак са 13 и 27 юли ( петък - ден на Венера) и 22 и 29 юли (неделя - ден на Слънцето). КОЗИРОГ Несемейните да прекратят изживяла времето си интимна връзка. Съветът ми е да се вслушат в сърцето си. Ако са нещастни е по-добре, да се разделят, вместо да агонизират само защото някой би ги упреквал. Ако сте решили да сключвате брак през този месец добрите дати 13 юли (петък - ден на Венера), 1 или 29 юли (неделя - ден на Слънцето). ВОДОЛЕЙ Несемейните да внимават със запознанствата, за да избегнат разочарованията, особено скоро са прекратили неподходяща връзка. Няма да са щастливи, когато осъзнаят, че заради самотата отново са попаднали не неподходящия. Датите, на които може да сключите брак са 13, 20, 27 юли (петък - ден на Венера) или  22  и 29 юли (неделя - ден на Слънцето). РИБИ Несемейните, които са решили да създават семейство, най-напред да преценят дали ще са щастливи, защото трудния месец е причина да нямат реална преценка за качествата на избраника си. Ако имат и най-малкото съмнение, че ще изживеят разочарование, да сложат край на отношенията. Ако сте решили да създадете семейство, сторете го на 6 и 20 юли ( петък - ден на Венера) или на 1, 8, 15 юли (неделя - ден на Слънцето). Сподели:", "date": "2018.07.03", "title": "ГОРЕЩ ЛЮБОВЕН ХОРОСКОП ЗА ЮЛИ! Топ астроложката Алена с пълна прогноза за всяка зодия: Тези три зодии ще срещнат своята половинка!"}
{"url": "http://pik.bg/%D0%B4%D1%80%D0%B0%D0%BC%D0%B0-%D0%BF%D0%B8%D1%8F%D0%BD-%D1%80%D1%83%D1%81%D0%BD%D0%B0%D0%BA-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%BE%D1%82-%D0%BC%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D1%81%D0%B1%D0%BE%D1%80%D0%BD%D0%B0%D1%8F-news762811.html", "text": "45-годишен московчанин загина заради класирането на Русия за четвъртфиналите на Мондиал 2018. След елиминацията на Испания с дузпи в неделя вечерта запалянкото излязъл да отпразнува победата в руската столица и употребил голямо количество алкохол. Около 8 часа на следващата сутрин мъжът се оказал на Кримския мост, където при опит да се подпре на парапета загубил равновесие и паднал във водата от няколкодесетки метра. В следствие на удара той загубил съзнание, потънал в реката и се удавил, пише \"Спортал\". Сподели:", "date": "2018.07.03", "title": "ДРАМА! Пиян руснак загина след падане от мост заради Сборная"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D1%81%D1%82%D0%B0%D1%82%D0%B8%D1%81%D1%82%D0%B8%D0%BA%D0%B0-12-%D0%BC%D0%B8%D0%BB%D0%B8%D0%BE%D0%BD%D0%B0-%D0%B6%D0%B8%D0%BB%D0%B8%D1%89%D0%B0-%D1%83-%D0%BD%D0%B0%D1%81-%D0%BF%D1%83%D1%81%D1%82%D0%B5%D1%8F%D1%82-news762716.html", "text": "1.2 милиона жилища у нас стоят празни по данни на регионалното министерство. Строителството продължава на фона на намаляващото население. \"Две са фундаменталните икономически причини за пустеещите жилища в България. Едната е, че строителството продължава, а населението намалява\", коментира по Нова телевизия изпълнителният директор на фирма за недвижими имоти Георги Павлов. По думите му втората страна на въпроса е данъчната политика. „Имаме високи данъци при продажба и много ниски данъци при държане на имота“, обясни той. Според експерта по психологически и финансови причини се свръхинвестира в строителство. „Обществото - макар и замогнало се, продължава да е по-традиционно\", заяви социалният антрополог Харалан Александров. По-голямата част от младите семейства не могат да си позволят собствен дом. Сподели:", "date": "2018.07.03", "title": "Шокираща статистика! 1,2 милиона жилища у нас пустеят"}
{"url": "http://pik.bg/%D0%BF%D0%B0%D1%80%D0%B8%D1%82%D0%B5---%D0%BE%D1%81%D0%BD%D0%BE%D0%B2%D0%BD%D0%B0-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE-%D0%B2%D1%80%D1%8A%D0%B7%D0%BA%D0%B8-news762730.html", "text": "Когато взаимоотношенията между двама души се задълбочат, най-нормалното нещо е те да заживеят заедно. Колкото и да е хубаво да заспивате и се събуждате заедно, да готвите, да гледате телевизия или просто да си почивате в новото ви жилище, скоро започват битовизмите, които могат да скапят романтиката. Подялбата на разходите е един от най-досадните. Вие сте свикнали да спестявате, а човекът до вас е с „по-широки пръсти“ и това ви влудява или обратното... Парите или вечният въпрос каква сума да отива за харчене и каква за спестяване, е един от основните виновници за провала на голяма част от зрелите връзки. Това смятат много брачни консултанти. Според тях мъжете се депресират и не се чувстват комфортно, ако половинките им изкарват повече пари от тях на месец. От друга страна, има и жени, които са свикнали да бъдат независими и дори и да се обвържат, не позволяват да ги издържат, което понякога е обида за по-силния пол. Как да не позволите на парите да провалят взаимоотношенията с партньoра ви? Може да сте свикнали да харчите или спестявате, но когато започнете връзка, първо седнете с половинката и двамата обсъдете подробностите около вашите общи приходи и разходи. Ако ще живеете заедно и търсите квартира, помислете какъв е общият ви месечен доход, каква част да отделите за наем и каква за разходи като сметки за ток, вода, храна, интернет и други. Най-лесният начин да не се карате за пари, е още от самото начало да бъдете честни и споделите колко взимате, имате ли някакви кредити или други по-големи разходи. А спестяването може да стане с течение на времето. Вижте как ще се справяте с разходите първите месеци и ако ви остават излишни пари, ги насочете към нова покупка, почивка и други. Повечето двойки се нуждаят от самостоятелно жилище. Ако нямат възможност да си го купят на момента, живеенето под наем е добър вариант. Когато ви се наложи да избирате такова, не се хвърляйте на първата обява. Поговорете с половинката и набележете няколко основни неща – каква сума може да отделите, колко голямо да е жилището, бихте ли искали да направите компромис с квартала за сметка на цената, искате ли да има обзавеждане или не... Винаги се допитвайте до мнението на другия, за да няма противоречия по-късно. Същото важи и при закупуването на апартамент. Може да стане голям проблем, ако единият от двамата има повече средства за разлика от другия, както и ако единият партньoр принуждава другия да изтегли кредит. Връзката става още по-сериозна, когато започнат плановете за дете. Може един от двама ви да иска голямо семейство, но това означава и повече разходи. Когато започнете опитите за бебе, опитайте да си отделите някакви средства настрани, за да ви е по-лесно по-късно. Появата на бебето ще преобърне света ви и ще се наложи да се лишите от някои удоволствия, ако не си направите правилно сметката. Ако очаквате детето скоро, купете най-необходимото за след раждането, след това постепенно набавете останалите неща. Може да ви подарят някои пособия и някои покупки да се окажат излишни, пише Булнюз. Дори и да живеете с половинката си от години, никога не правете скандали за изразходвани средства за ненужни покупки, а по-скоро направете компромис и заедно помислете как това да не се случва за в бъдеще. Сподели:", "date": "2018.07.03", "title": "Парите - основна причина за провала на много връзки"}
{"url": "http://pik.bg/%D0%B4-%D1%80-%D1%82%D0%B0%D1%81%D0%B5%D0%B2-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%B2%D0%B5%D1%87%D0%B5-%D0%B5-%D0%B4-%D1%80-%D1%88%D0%BE%D0%BF%D0%BE%D0%B2---%D1%81%D0%B5%D0%BA%D1%81%D0%B8-%D0%B0%D0%BA%D1%82%D1%8C%D0%BE%D1%80%D1%8A%D1%82-%D0%B7%D0%B0%D0%B2%D1%8A%D1%80%D1%88%D0%B8-%D0%BC%D0%B5%D0%B4%D0%B8%D1%86%D0%B8%D0%BD%D0%B0-news762795.html", "text": "апознайте се с Д-р Наум Шопов-младши, който изгря в ефира на Нова телевизия с ролята си на д-р Борис Тасев в \"Откраднат живот\", вече е дипломиран лекар. Новината съобщи самият той в социалните мрежи. \"З Шопов. Сподели:", "date": "2018.07.03", "title": "Д-р Тасев от \"Откраднат живот\" вече е д-р Шопов - секси актьорът завърши медицина"}
{"url": "http://pik.bg/%D0%BE%D1%84%D0%B5%D1%80%D1%82%D0%B0-%D0%BC%D0%B0%D1%80%D0%B0%D0%B4%D0%BE%D0%BD%D0%B0-%D0%B3%D0%BE%D1%82%D0%BE%D0%B2-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B0%D0%BA%D0%BE-%D1%81%D1%82%D0%B0%D0%BD%D0%B5-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news762778.html", "text": "Световният шампион по футбол за 1986 года Диего Марадона е готов безплатно да работи като старши треньор на националния отбор на страната. Припомняме, че аржентинците приключиха с участието си на Световното първенство по футбол в Русия преди осмина финалите, отстъпвайки пред Франция с 3:4. \"Готов съм да работя безплатно. И няма да искам нищо в замяна\", заявява Марадона. Футболната легенда не крие разочарованието си от представянето на Аржентина на Мондиал 2018. Сподели:", "date": "2018.07.03", "title": "ОФЕРТА! Марадона готов да работи безплатно, ако стане треньор на Аржентина "}
{"url": "http://pik.bg/%D0%BD%D0%BE%D0%B2-%D0%BF%D1%80%D0%BE%D0%B1%D0%B8%D0%B2-%D0%B2-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%84%D0%B5%D0%B9%D1%81%D0%B1%D1%83%D0%BA-news762836.html", "text": "Отново пробив в сигурността на Facebook. От компанията разкриха, че в началото на тази година грешка в системата е отблокирала стотици хиляди блокирани потребители. Така хората, които не искате да виждат вашия профил, реално са могли да го направят за период от една седмица. Пробивът е изложил на показ профилите на над 800 000 потребители от цял свят, уточняват от Facebook. Това е поредният фал в сигурността на мрежата, който отново разклати доверието на абонатите. Сподели:", "date": "2018.07.03", "title": "Нов пробив в сигурността на Фейсбук!"}
{"url": "http://pik.bg/%D0%BA%D1%80%D0%B0%D0%B9-%D0%BD%D0%B0-%D0%BA%D0%B5%D1%84%D0%B0-%D0%B7%D0%B0-%D0%BC%D1%8A%D0%B6%D0%B5%D1%82%D0%B5-%D0%BC%D0%B8%D1%81-%D1%82%D0%B8%D1%80%D0%B3%D0%BE%D0%B2%D0%B0-%D1%81%D0%BB%D0%B8%D0%B7%D0%B0-%D0%BE%D1%82-%D0%BF%D0%B8%D0%BB%D0%BE%D0%BD%D0%B0-%D1%81%D1%82%D1%80%D0%B8%D0%BF%D1%82%D0%B8%D0%B7%D1%8C%D0%BE%D1%80%D0%BA%D0%B0%D1%82%D0%B0-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D0%BB%D1%8E%D0%B1%D0%BE%D0%B2%D0%BD%D0%B8%D1%86%D0%B0-%D1%81%D0%B8-news762797.html", "text": "Нов живот без чекнене по пилони за пари започва скандалната интернет сензация \"Мис Тигрова\". Мая Салмова, както е истинското име на стриптийзьорката, е напуснала работа в нощния бар и се е изнесла от София. За емоционалния катарзис и смяната на имиджа си съобщава самата тя в новата си фейсбук страница. Танцьорката е твърдо решена да се засели край морето, но мисия номер едно е първо да си намери работа там. Преди седмица Мая се отправя към Царево. Там се пробва като рецепционистка в луксозен комплекс. Вместо да си наляга парцалите и да разучи програмите на администраторите, Тигрова е твърде заета да снима басейна за служители и да пуска клипчетата в интернет. Това прави лошо впечатление на мениджърите на хотела. Те изтърпяват ексцентричната танцьорка само ден и след това й показват вратата, пише ежедневник. \"Мис Тиргова\" не пада по гръб при първото изпитание. Тя посреща отношението на работодателите с развят среден пръст. За да е пълна промяната, Мис Тигрова е продала и колата си, като смята да яхне колело. Сменила е и любимия. Пословичният й любовник Цецо Боклука вече е минало, но на фронта се е появил нов клиент от стриптийз бара - Стоян. За съжаление и той разбива сърцето на Мая точно преди да отпътува от столицата. Последната им среща е вечерта преди Тигрова да отпраши с автобуса към новия си морски живот. Сподели:", "date": "2018.07.03", "title": "КРАЙ НА КЕФА ЗА МЪЖЕТЕ! \"Мис Тиргова\" слиза от пилона! Стриптизьорката би шута на любовница си Цецо Боклука"}
{"url": "http://pik.bg/%D0%B4%D1%83%D0%B5%D1%82%D1%8A%D1%82-%D0%BF%D1%80%D0%B5%D0%B4-%D0%BA%D0%BE%D0%B9%D1%82%D0%BE-%D0%B8-%D1%84%D0%B8%D0%BB%D0%B8%D0%BF-%D0%BA%D0%B8%D1%80%D0%BA%D0%BE%D1%80%D0%BE%D0%B2-%D1%81%D0%BA%D0%BB%D0%B0%D0%BD%D1%8F-%D0%B3%D0%BB%D0%B0%D0%B2%D0%B0-%D1%89%D0%B5-%D0%BF%D0%BE%D0%BA%D0%BE%D1%80%D0%B8-%D0%B1%D1%83%D1%80%D0%B3%D0%B0%D1%81-news762781.html", "text": "Звездния дует „Ритон“ ще се представи в новото си амплоа на публиката в Бургас.Мастните и гостите на морския град ще имат честта и удоволствието да станат свидетели на юбилейния концерт на Катя и Здравко. По повод 40-годишнината от успешната си професионална кариера, изпълнителите на емблематичните хитове „Джалма“, „Елате ни на гости“, „Накъдето ми видят очите“, „Някога, но не сега“, „Дон Кихот и Дулсинея“, „Изповед“,\"Болка от любов\",\"Сърце зад 3 врати\", „Прегърни ме“ и десетки други,  идват в Бургас на 5-ти юли четвъртък. Концертът е част от турнето на звездите, което вече пожъна огромен успех във Варна и София, а след два дни дуетът, пред който поп звездата Филип Киркоров се прекланя, ще зарадва и почитателите си край морския бряг. Този път на сцената на Летния театър в Бургас заедно с Катя и Здравко ще излязат и талантливите музиканти, които ще изсвирят на живо златните им хитове. Публиката отново ще бъде пометена от огнения темперамент на нежната половинка от гласовития тандем, а Здравко ще е покаже класата на истинския джентълмен. Билети за юбилейния концерт „40 години музика и любов” могат да бъдат закупени от ticketportal.bg и от лятна каса „Часовника” в Бургас, а в деня на концерта - в Летен театър – Бургас. Сподели:", "date": "2018.07.03", "title": "Дуетът, пред който и Филип Киркоров скланя глава, ще покори Бургас"}
{"url": "http://pik.bg/%D0%BF%D1%80%D0%B5%D0%B1%D0%B8%D1%82%D0%B8%D1%8F%D1%82-%D0%B4%D0%BE-%D1%81%D0%BC%D1%8A%D1%80%D1%82-%D0%B4%D0%BE%D1%86%D0%B5%D0%BD%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BD%D0%B5-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D1%80%D0%B5%D0%BA%D0%B5%D1%82%D0%B8%D1%80%D0%B0%D0%BB-%D1%81%D1%82%D1%83%D0%B4%D0%B5%D0%BD%D1%82%D0%B8-news762838.html", "text": "Доцент Стефан Нейков, който беше пребит до смърт и захвърлен пред Военна болница в Пловдив, за кратко преподавал във Висшето училище по агробизнес. Той обаче бил уволнен не само, защото студентите не го харесвали, а и заради сигнали, че им искал пари срещу оценка. Това потвърдиха и от Окръжната прокуратура в Пловдив. Според разследващите, това не е бил първият случай на доцента за изнудване и сексуален тормоз на студентки. „Имаше момент, в който изпращахме студенти във Великобритания на стаж и бях подочул, че той се опитва да помага на някои студенти за изпращането им. И най-вероятно това е причината да го освободим толкова бързо”, обясни проф. Димитър Димитров - ректор на Висшето училище по агробизнес и развитие на регионите Пловдив, цитиран от Нова телевизия. Доцент Стефан Нейков е дългогодишен служител в Института по растителни генетични ресурси в Садово. „Скромен човек беше, добър. Старши научен беше станал. Пенсионира се и нямаме контакти. Идваше много рядко”, разказва Ангел Тодоров от Института по растителни генетични ресурси, Садово. За убийството е задържан мъж, съпруг на студентка изнудвана от доцента. Вчера вечерта съпрузите са примамили Нейков като му устроили капан.  Извели го с автомобил на безлюдно място, където му нанесли тежък побой. След това го върнали и изхвърлили тялото край Военна болница. Сподели:", "date": "2018.07.03", "title": "Пребитият до смърт доцент в Пловдив не за първи път рекетирал студенти "}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B4-%D1%80-%D1%82%D0%B0%D1%81%D0%B5%D0%B2-%D0%BF%D0%BE%D0%BA%D0%B0%D0%B7%D0%B0-%D0%B1%D0%B0%D0%BB%D0%B4%D1%8A%D0%B7%D0%B0%D1%82%D0%B0-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%B3%D0%BE%D0%B4%D0%B5%D0%BD%D0%B8%D1%86%D0%B0%D1%82%D0%B0-%D0%BC%D1%83-%D0%B5-%D1%81%D1%83%D0%BF%D0%B5%D1%80-%D1%8F%D0%BA%D0%B0-%D0%BC%D0%B0%D1%86%D0%BA%D0%B0-%D1%81%D0%BD%D0%B8%D0%BC%D0%BA%D0%B0-news762726.html", "text": "На топ звездата на \"Откраднат живот\" Наум Шопов не му е никак лесно, тъй като постоянно е заобиколен от не просто красиви, а от уникално красиви жени. Едната е в дома му, тя е неговата годеница с фигура на супер модел Теа Минкова. Другата е нейната сестра, Ая, която се оказа не по-малко секси. Д-р Тасев се похвали с красивата си балдъза в своя профил в \"Инстаграм\". Двете сестри толкова много си приличат, че в първия момент феновете помислиха, че красавицата с изваяни крака е Теа. Наложи се атлетичният актьор и бъдещ пластичен хирург да уточни, че девойката не е годеницата му, а нейната сестра. \"За 15 години се научих да ги различавам\", коментира с усмивка Шопов. Почитателите му не пропуснаха да отбележат, че Ая Минкова е забележително красива. \"Балдъзата е топ, да не ги объркаш\", \"Всичките ти роднини ли са излезли от корица?\" и \"Тази балдъза май няма да даде лесно Теа, приготвяй сандъка със златото\", написаха феновете. Сподели:", "date": "2018.07.03", "title": "ПЪРВО В ПИК! Д-р Тасев показа балдъзата! Сестрата на годеницата му е супер яка мацка (СНИМКА)"}
{"url": "http://pik.bg/%D1%81%D1%8A%D0%B4%D1%8F%D1%82-%D1%82%D1%80%D0%B0%D1%84%D0%B8%D0%BA%D0%B0%D0%BD%D1%82-%D0%BF%D0%BB%D0%B0%D1%81%D0%B8%D1%80%D0%B0%D0%BB-%D0%B6%D0%B5%D0%BD%D0%B8-%D0%B7%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%86%D0%B8%D1%8F-%D0%B2-%D0%B3%D1%8A%D1%80%D1%86%D0%B8%D1%8F-news762785.html", "text": "Районната прокуратура в Русе внесе в съда обвинителен акт срещу мъж за трафик на жени с цел проституция. Това съобщиха от прокуратурата. Обвинението срещу С.Я. е за това, че в периода от 14 юни 2014 г. до 30 юни 2015 г. е използвал за проституция в България и Гърция момиче на 15 години и жена. Предстои делото да бъде насрочено за разглеждане от съда. Сподели:", "date": "2018.07.03", "title": "Съдят трафикант, пласирал жени за проституция в Гърция "}
{"url": "http://pik.bg/%D1%81%D0%B1%D0%BE%D0%B3%D1%83%D0%B2%D0%B0%D0%BD%D0%B5-%D0%B1%D0%BE%D0%B8%D0%BB-%D0%B1%D0%B0%D0%BD%D0%BE%D0%B2-%D1%89%D0%B5-%D0%BF%D1%80%D0%BE%D0%B8%D0%B7%D0%BD%D0%B5%D1%81%D0%B5-%D1%81%D0%BB%D0%BE%D0%B2%D0%BE-%D0%BD%D0%B0-%D0%BF%D0%BE%D0%BA%D0%BB%D0%BE%D0%BD%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D1%80%D0%BE%D1%84-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80%D0%BE%D0%B2-news762788.html", "text": "От 13,00 часа, на 4 юли паметни слова на поклонението пред проф. Божидар Димитров в Националния исторически музей ще произнесат Боил Банов, министър на културата, проф. Станислав Станилов, зам.-председател на Комисията по културата и медиите в 44-то Народно събрание и доц. д-р Бони Петрунова, директор на НИМ. Това съобщиха от пресцентъра на НИМ. Сподели:", "date": "2018.07.03", "title": "СБОГУВАНЕ! Боил Банов ще произнесе слово на поклонението на проф. Божидар Димитров"}
{"url": "http://pik.bg/%D0%B1%D0%B0%D1%80%D0%BE%D0%B2%D0%BA%D0%B0-%D0%BC%D0%B5%D0%B3%D0%B0%D0%BD-%D0%BC%D0%B0%D1%80%D0%BA%D1%8A%D0%BB-%D1%81-%D0%B3%D0%B0%D1%80%D0%B4%D0%B5%D1%80%D0%BE%D0%B1-%D0%B7%D0%B0-%D0%BD%D0%B0%D0%B4-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news762735.html", "text": "Откакто се сгоди за принц Хари миналия ноември, Меган Маркъл рязко покачи нивото и класата на облеклата си. Според модни експерти нейният гардероб в момента съдържа дрехи за над 1 млн. долара, пише Entertainment Tonight. Само сватбената рокля на Givenchy, направена специално за нея, бе на стойност 440 000 долара, а дизайнерската визия на Стела МакКарти, с която също блесна на церемонията – на 157 000 долара. За първата си солова изява с Кралицата майка, Маркъл блесна в кремава рокля на Givenchy с цена 18 000 долара. Розовият топ и пола на Каролина Херера, които избра за появата си на Trooping the Colour ceremony струват 4000 долара, докато роклята на принт, дело на Оскар де ла Рента, която сложи за сватбата на братовчеда на Принц Хари е извадила още 6000 долара от портфейла на кралската особа. Сподели:", "date": "2018.07.03", "title": "БАРОВКА! Меган Маркъл с гардероб за над 1 млн. долара"}
{"url": "http://pik.bg/%D0%B7%D0%B0-%D0%BF%D1%80%D0%B8%D0%BC%D0%B5%D1%80-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D0%BC%D0%BE%D1%81%D0%BA%D0%B2%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%BA%D0%B8%D1%82%D0%B5-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B7%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-news762840.html", "text": "Два месеца преди изборите кметът на Москва Сергей Собянин направи подарък за пенсионерите. От 1 август електричките за тях стават безплатни. Това се отнася както за московските пенсионери, така и за жителите на Подмосковието. Решението на Собянин е взето съвместно с губернатора на Московска област Андрей Воробьов. Градоначалникът отбелязва, че безплатното пътуване с електричките може да накара много пенсионери да се откажат от личния транспорт, което ще облекчи натоварения трафик в руската столица. Безплатно пътуване с електрички от 1 август ще получат и почетните донори на СССР, Русия и Москва, родители на деца инвалиди, един от родителите на дете инвалид, докато то получи образованието си - до 23 години, един от родителите в многодетно семейство, един от настойниците на дете сирак до 18 години, приемни родители, възпитаващи деца сираци или деца инвалиди. Сподели:", "date": "2018.07.03", "title": "ЗА ПРИМЕР! Кметът на Москва направи електричките безплатни за пенсионерите "}
{"url": "http://pik.bg/40-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%BF%D0%BE%D0%BB%D1%88%D0%B0-news762858.html", "text": "В Полша е регистрирано земетресение с магнитуд 4.0, съобщава страницата на Европейския Средиземноморски сеизмологичен център, цитиран от Фокус. Земетресениетое регистрирано в 21:38 местно време (22:38 българско време) в югозападната част на страната на 60 километра югоизточно от Зельона гора на дълбочина 10 километра. Земетресението е усетено в районите около епицентъра . Не се съобщава за материални щети или пострадали хора. Сподели:", "date": "2018.07.03", "title": "4.0 по Рихтер разлюля Полша "}
{"url": "http://pik.bg/%D0%B4%D0%B2%D0%B0%D0%BC%D0%B0-%D0%B2-%D0%BA%D1%80%D0%B8%D1%82%D0%B8%D1%87%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D1%81%D0%BB%D0%B5%D0%B4-%D1%81%D1%82%D1%80%D0%B5%D0%BB%D0%B1%D0%B0-%D0%BF%D1%80%D0%B5%D0%B4-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%BA%D0%B0%D0%BD%D0%B7%D0%B0%D1%81-news762842.html", "text": "Двама работници са простреляни в основно училище \"Сънрайз Пойнт\". Те не са част от екипа на училището, а са били там за ремонтни дейности на площадката на игра към училището. Към момента няма данни за пострадали ученици. Двама души са в критично състояние след стрелба пред основно училище в Оверланд Парк в Канзас. Инцидентът е станал в 09,00 ч. местно време, съобщава говорителят на местната полиция, цитиран от националната телевизия Ей Би Си и телевизия Си Би Ес. Полицията продължава да издирва заподозрения за стрелбата. Той е избягал от мястото, опитвайки се да открадне кола от близката автомивка, но безуспешно. Последвала е престрелка, след което заподозреният е направил повторен опит да задигне автомобил, този път успешен. Сподели:", "date": "2018.07.03", "title": "Двама в критично състояние след стрелба пред училище в Канзас "}
{"url": "http://pik.bg/%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D1%81%D0%BB%D0%B5%D0%B4-%D0%BA%D0%BE%D0%BB%D0%BE%D1%81%D0%B0%D0%BB%D0%BD%D0%B0-%D0%B4%D1%80%D0%B0%D0%BC%D0%B0---%D0%B0%D0%BD%D0%B3%D0%BB%D0%B8%D1%8F-%D0%BC%D0%B5%D1%87%D1%82%D0%B0%D0%B5-news762837.html", "text": "Англия мечтае за световната титла след изстрадана победа с дузпи 4:3 над Колумбия в драматичен осминафинал на Мондиал 2018! Британците поведоха с гол на капитана Хари Кейн от дузпа в 57-ата минута, а отсъждането на рефера Марк Гайгер от САЩ предизвика бурни оспорвания на стадион \"Спартак\" в Москва. Колумбийците протестираха, но нямаше кой да ги чуе. Последваха разправии, груби нарушения и много жълти картони, но до изгонване на играчи не се стигна. Изнервените южноамериканци опитаха да изравнят с финален натиск. След няколко пропуска в добавеното време на мача Йери Мина засече центриране от корнер и прати мача в продължения. В тях не паднаха голове и така се стигна до дузпите. При ударите от бялата точка колумбийците имаха предимство след пропуска на Хендерсън, но след това профукаха две поредни дузпи, след което Ерик Дайър заби победната дузпа и прати Англия на четвъртфинал. На 1/4-финалите Англия ще срещне Швеция, а при евентуална победа ще играе с победителя от двубоя Русия - Хърватия. Англия се считаше за по-свежия отбор, след като селекционерът Гарет Саутгейт даде почивка на всички основни футболисти в последния мач от груповата фаза срещу Белгия. В отбора се завърна Деле Али след излекувана травма, като Саутгейт пусна идентичен титулярен състав от мача с Тунис (2:1) с тандема в атака Кейн и Стърлинг. Старата лисица Хосе Пекерман със сигурност бе приготвил капани за съперника, в чийто състав има доста млади и неопитни играчи. На последната тренировка южноамериканците са изпробвали схема 4-3-2-1, но в крайна сметка изненада с 4-4-2 в ромб, като партньор на Фалкао бе Куадрадо. Големият липсващ за Колумбия бе Хамес Родригес, който не се възстанови от травмата си и остана извън групата. Очаквано двубоят бе равностоен, с доста здрава битка и дори на моменти искри по терена. Двата отбора се дебнеха за грешки, с впечатляваща скорост при контраатаките. Англия стигна до три корнера в първите десетина минути, но за разлика от мача с Панама не успя да пребори противниковата защита и да отбележи гол. В 6-ата минута Ашли Йънг изненада с директен удар от фаул от много малък ъгъл, но Давид Оспина внимаваше и изби топката. В 16-ата минута дойде най-сериозната опасност пред вратата на Колумбия. Трипиър отдясно центрира на далечната греда, където Хари Кейн от малък ъгъл засече топката, но я прати над напречената греда. В средата на полувремето латиносите успяха да изнесат играта в половината на съперника, но без да създадат голово положение. Първият удар към английската врата дойде чак в 33-ата минута, когато Кинтеро стреля извън пеналта, но твърде слабо и неточно прати топката в аут. В 41-ата минута напрежението на терена ескалира и се стигна до голяма разправия. При спряна игра, с фаул за Англия на около 20 метра от вратата, Бариос удари с глава Хендерсън. Англичаните поискаха ВАР за червен картон, но съдията Марк Гайгер подмина претенциите им и колумбиецът се отърва само с жълт картон. При последвалия удар от фаула Трипиър стреля коварно над стената, но топката профуча покрай вратата на Оспина. В самия край на полувремето отново Кинтеро опита далечен изстрел, но шутира право в Пикфорд, който сигурно улови топката. Второто полувреме започна доста мудно, с владеене на топката от Англия, предимно в средата на терена. Това обаче се оказа затишие пред буря, която се разрази след 54-ата минута. Тогава след центриране от корнер Карлос Санчес задържа Хари Кейн и го свали на земята, а съдията Гайгер посочи бялата точка. Последваха свирепи протести от латиносите, които обаче не дадоха резултат. Така в 57-ата минута Хари Кейн отбеляза хладнокръвно от бялата точка и даде преднина на Англия. Това бе 6-и гол за английския капитан на Мондиал 2018. След гола колумбийците се изнервиха тотално, а играта загрубя сериозно. Съдията Гайгер вдигна пет жълти картона за двата отбора в рамките на 15 минути. В това време нямаше нито една интересна ситуация пред двете врати. Чак след 70-ата минута напрежението поспадна, като англичаните овладяха контрола на мача и разчитаха главно на статични положения. В 73-ата минута Магуайър засече центриране от корнер, но отново топката мина над напречната греда. В 77-ата минута англичаните имаха претенции за втора дузпа след падане на Лингард в наказателното поле, но съдията Гайгер остави играта да продължи. В 81-ата минута Колумбия изпусна златен шанс да изравни. Грешка на Уокър позволи на Бака да изведе Куадрадо отдясно, но той стреля по диагонала високо над вратата. Голямата драма дойде в 5-минутното продължение. Резервата Урибе изстреля мощен удар, който Пикфорд едва изби в корнер. При последвалото центриране Йери Мина надскочи английската защита и заби топката в мрежата за 1:1. Това бе трето попадение за колумбийския защитник на Мондиала, с което прати двубоя в продължения. Колумбия продължи устрема си от изравнителния гол и се хвърли в търсене на втори, докато англичаните изглеждаха някак стъписани. Към вратата на Пикфорд залетяха куп центрирания, но ударите с глава на Бака и Фалкао не намериха целта, акцентира \"Гол\". През второто продължение Англия се стресна и заигра по-активно в атака. Варди тормозеше колумбийската защита, но без голов резултат. В 112-ата минута Дани Роуз се стрелна отляво по фланга и от малък ъгъл шутира, но топката профуча покрай далечната греда. В крайна сметка финалният натиск на Англия не сполучи и се стигна до изпълнения на дузпи. Колумбия - Англия 1:1 ( 3:4 след дузпи) 0:1 Кейн 57-дузпа 1:1 Мина 90+3 При дузпите: 3:4 - Дайър бележи победната дузпа и праща Англия на четвъртфинал! 3:3 - Бака пропуска 3:3 - прецизен удар на Трипиър в горния десен ъгъл на Оспина 3:2 - Урибе нацели напречната греда! Англия остава в играта 3:2 - Оспина спасява удара на Хендерсън! 3:2 - Луис Муриел подлъга Пикфорт и отбеляза елегантно в обратния ъгъл 2:2 - Рашфорд също е безупречен с удар в долния ляв ъгъл на Оспина 2:1 - безпощадно изпълнение на Куадрадо в горния десен ъгъл на Пикфорд 1:1 - Кейн отново е безпогрешен от бялата точка 1:0 - Фалкао бележи с мощен удар в средата Оспина, Ариас, Мина, Д. Санчес, Мохика, Бариос, К. Санчес, Лерма, Куадрадо, Кинтеро, Фалкао Селекционер: Хосе Пекерман Пикфорд, Уокър, Стоунс, Магуайър, Трипиър, Деле Али, Хендерсън, Лингард, Йънг, Стърлинг, Кейн Селекционер: Гарет Саутгейт Сподели:", "date": "2018.07.03", "title": "На Мондиала! След колосална драма - Англия мечтае"}
{"url": "http://pik.bg/%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B8%D1%81%D1%82%D0%BE%D1%80%D0%B8%D0%BA%D0%B0-%D1%8E%D1%80%D0%B8%D0%B9-%D0%B4%D0%BC%D0%B8%D1%82%D1%80%D0%B8%D0%B5%D0%B2-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F-news762826.html", "text": "Руският историк Юрий Дмитриев, известен с проучванията си за сталинския терор, бе обвинен днес в сексуална агресия срещу малолетна. Обвиненията са повдигнати три месеца, след като той бе оневинен по сходно дело, което по думите му е било нагласено, предаде Франс прес. Дмитриев е обвинен, че е извършил насилствени действия от сексуално естество с лице под 14 години в периода 2012 г. - 2016 г. Жертвата е неговата осиновена дъщеря. Дмитриев бе начело на регионален клон на руската правозащитна организация \"Мемориал\". Ако бъде признат за виновен, може да получи до 20 години затвор, съобщава БТА. В началото на април Дмитриев бе оневинен по дело за детска порнография. По него той бе обвинен, че е направил снимки с порнографско съдържание на осиновената си дъщеря. Той отрече тези твърдения. Шейсет и две годишният историк, който прекара една година в предварителния арест, бе признат обаче за виновен в незаконно притежаване на оръжия и беше пуснат на свобода, но при съдебен контрол. В средата на юни Върховният съд на Карелия, където се гледаше това дело, анулира присъдата и върна делото за преразглеждане. Седмица след анулирането Дмитриев бе арестуван отново и това породи безпокойството на гражданското общество, което твърди, че преследването срещу него е средство за сплашване и заглушаване на гласа му. За близо 30 години Дмитриев е съставил списък с 40 000 имена на екзекутирани или депортирани хора в Карелия през годините на сталинския терор. Той бе в основата на откриването на един от най-големите масови гробове в областта, този в Сандармох, където са били разстреляни близо 9000 души. Сподели:", "date": "2018.07.03", "title": "Обвиниха историка Юрий Дмитриев в сексуална агресия"}
{"url": "http://pik.bg/%D1%81%D0%BF%D0%B5%D1%88%D0%BD%D0%B8%D1%82%D0%B5-%D0%BC%D0%B5%D0%B4%D0%B8%D1%86%D0%B8-%D1%85%D0%B2%D0%B0%D0%BD%D0%B0%D0%BB%D0%B8-%D0%B6%D0%BE%D1%80%D0%B6-%D0%B3%D0%B0%D0%BD%D1%87%D0%B5%D0%B2-%D0%B2-%D0%B7%D0%BB%D0%B0%D1%82%D0%B5%D0%BD-%D1%87%D0%B0%D1%81-%D0%BB%D0%B5%D0%BA%D0%B0%D1%80%D0%B8%D1%82%D0%B5-%D0%B2-%D1%81%D0%B2-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B3%D0%BE-%D1%81%D1%82%D0%B0%D0%B1%D0%B8%D0%BB%D0%B8%D0%B7%D0%B8%D1%80%D0%B0%D1%85%D0%B0-news762834.html", "text": "Настанили са Жорж Ганчев в УМБАЛ \"Св. Екатерина\" с остър инфаркт. Това заяви говорителят на Центъра за спешна медицинска помощ в София Катя Сунгарска, цитирана от Би Ти Ви „Имаме подаден сигнал за паднал човек на паркинга на площада „Княз Александър Батенберг“. Екипът ни установява, че става въпрос за остър инфаркт. Пациентът е откаран в болница \"Св. Екатерина\" по възможно най-бързия начин\", коментира тя. \"Всичко се случва в т.нар. \"златен час\", който дава много по-голям шанс за живота и възстановяването му“, разкри Сунгарска. Както ПИК съобщи, 78-годишният политик е припаднал днес на паркинга на площад \"Александър Батенберг\". Сигнал към \"Спешна помощ\" е подаден в 15:06 ч. Още на 7-ата минута, в 15:14 ч., линейката е била на място. Ганчев е бил контактен, но с остър масивен инфаркт. В линейката му е оказана първа помощ и е откаран в Университетската болница \"Света Екатерина\". Съпругата на Ганчев заяви пред ПИК, че мъжът й е пребледнял и го е обляла студена пот. Двамата са били на среща с брокерите на Ганчев. Състоянието на Жорж Ганчев е стабилно. Имаше остро запушване на две от коронарните артерии. Отпушихме ги, сложихме стентове. Има късмет, че е дошъл навреме и на правилното място. Към момента е стабилен и в реанимация, нещата се развиват нормално, съобщи шефът на болница \"Св. Екатерина\", каза проф. Генчо Начев. Сподели:", "date": "2018.07.03", "title": "Спешните медици \"хванали\" Жорж Ганчев в \"златен час\", лекарите в \"Св. Екатерина\" го стабилизираха"}
{"url": "http://pik.bg/%D0%B4%D1%8A%D0%B6%D0%B4%D0%BE%D0%B2%D0%B5%D1%82%D0%B5-%D1%81%D1%82%D0%BE%D0%BF%D0%B8%D1%80%D0%B0%D1%85%D0%B0-%D0%B6%D1%8A%D1%82%D0%B2%D0%B0%D1%82%D0%B0-news762685.html", "text": "През изминалия период агрометеорологичните условия се формираха под въздействието на неустойчива обстановка. Средните стойности  на температурата на въздуха паднаха с 6˚-8˚С. По-ниските температури, валежите и силният вятър създаваха усещане за студено време. Развитието на земеделските култури протичаше с умерени, а впоследствие и по-бавни темпове. Царевицата и слънчогледът останаха в репродуктивна фаза и с високи изисквания към почвената влажност. На много места падналите валежи  повишиха нивата на почвените влагозапаси и подобриха условията за развитие при всички пролетни култури. Честите превалявания и силният вятър възпрепятстваха прибирането на житните посеви и рапицата, съобщава \"Марица\". Юли ще започне с по-топло и слънчево време. Температурните постъпления ще растат и в района на Пловдив вече ще са около 30˚С. Малко по-хладно, с променлива облачност и условия за валежи, ще е времето в петък и събота. Постепенното повишаване на температурните постъпления ще доведе до умерени темпове на развитие при пролетните и зеленчуковите култури. Слънчевото време ще даде възможност за подновяване на жътвата при пшеницата и ще подобри условията за прибиране на рапицата в района. При царевицата ще протичат фенофази от листообразуване до потъмняване на свилата, а при слънчогледа - масов цъфтеж. През периода ще се подобрят условията за провеждане на комбинирани пръскания при лозата, овощните и зеленчуковите видове. Сподели:", "date": "2018.07.03", "title": "Дъждовете стопираха жътвата"}
{"url": "http://pik.bg/%D0%B3%D1%8A%D1%80%D1%86%D0%B8-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8-%D0%B8%D0%B7%D0%B2%D0%B8%D1%85%D0%B0-%D0%BE%D0%BF%D0%B0%D1%88%D0%BA%D0%B8-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news762710.html", "text": "Санданчани, гърци и македонци окупираха вчера новия пазар в Сандански в търсене на зеленчуци, плодове и млечни продукти на по-ниски цени. Още в 6.30 часа в пазарния за курортния град понеделник търговци, прекупвачи и производители бяха изложили стоката си на сергиите. Към 9.30 ч. пазарът се напълни с хора. Там бе и художникът Румен Божинов, който сподели, че предпочита да купува зеленчуци от местни земеделци, а не от прекупвачи. “Предпочитам да купувам от възрастните хора, които произвеждат домати, чушки, кромид, картофи в градината си. Вкусът на тяхната стока е по-различен от тази в големите вериги, пък е и по-евтино. Тук купувам килограм розов домат на цена от 1.20 лева, докато в магазините цената е 2,50 лева. Краставиците тук са левче, както и тиквичките”, заяви той. Всеки понеделник и петък две фирми от Гоцеделчевско наемат витрина на пазара и продават млечни продукти на достъпни цени – килограм сирене за 7.00 лева, извара за 4.00 лева, масло за 8.00 лева, мътеница, прясно мляко. Веска Николова, която всяка седмица си купува сиренето от пазара, сподели: “Все едно се връщам в детските ми години, когато родителите ми гледаха овце и кози. Вкусът на сиренето е същият, истински” . Във вчерашния пазарен ден пресните картофи се продаваха за от 0.80 лева, докато преди седмица цената им беше 1.80 лева. Килограм бамя – за 3.00 лева, зеления фасул за 1.20 лева, патладжан – също 1.20 лева, съобщава струма бг. Везеница чесън можеше да се намери на цена от 2.00 лева до 4.50 лева. Най-скъпи на пазара бяха кюстндилските череши – 2.50 лева за килограм, кайсиите бяха на цена от 1,80 лева, ябълки от новата реколта се продаваха за 2.00 лева. Падна и цената на пъпешите – от 2.00 лева миналата седмица на 80 стотинки, дините се търгуваха на 0.69 лева. Сподели:", "date": "2018.07.03", "title": "Гърци и македонци извиха опашки на пазара в Сандански"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D1%85%D0%B2%D1%8A%D1%80%D0%BB%D1%8F-%D0%BE%D0%B3%D1%8A%D0%BD-%D0%B8-%D0%B6%D1%83%D0%BF%D0%B5%D0%BB-%D1%81%D1%80%D0%B5%D1%89%D1%83-%D0%BA%D0%B5%D0%B2%D1%80-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%BD%D0%B0-%D1%81%D0%BF%D0%B5%D1%86-%D1%81%D1%80%D0%B5%D1%89%D0%B0-%D1%81-%D0%B3%D0%BB%D0%B0%D0%B2%D0%BD%D0%B8%D1%8F-news762813.html", "text": "Увеличението на цените на тока и парното е незаконно. Не само, че не е отчетена социалната поносимост, доходите на домакинствата, но и тенденцията е КЕВР да отразява цената само когато става дума за повишение. Природният газ падна със 7,9 пункта, но това не се отрази по никакъв начин на цената на тока. Т.е. има буфер, който да обере повишаването на цената. Това заяви пред Би Ти Ви омбудсманът Мая Манолова. Прокуратурата е единственият орган, който може да отрази жалбите на гражданите, аз се срещнах с главния прокурор, за да се атакува това решение за скока на цените. Прокуратурата се е самосезирала вече по такива казуси, вече го е правила и е защитавала гражданите, казва Манолова. Тя коментира и закона за личната помощ, който изработи заедно с майките на деца със специални нужди и внесе в парламента. Основата на проекта, който изработиха майките, а моят екип подреди и допълни, е индивидуалният подход, конкретна оценка на всекиго каква помощ е необходима. Някои имат нужда да ги съпроводят до университета, до дневния център, други са на легло. Това обясни пред Би Ти Ви Мая Манолова в отговор на критиките към закона, внесен в парламента. Подходът за часове е отречен от ВАС, който отмени части от правилника. Този подход с раздаването на пари на калпак хаби много ресурс и не осигурява подкрепата според потребностите, отсече Манолова. Не бих обобщила, че всички са против този закон, убедена е тя. Като бъде приет този закон, трябва да се превърне в първата крачка на толкова необходимата реформа на социалната система. Всяка реформа, смелите реформи, срещат повече съпротива от тези, които са в комфортната среда на статуквото. Няма как да подкрепят реформа, която би променила ситуацията, смята омбудсманът. Законът има много подкрепящи майките - поканете организациите, които ги подкрепят и ще чуете и другата гледна точка, заяви Мая Манолова. По думите й, всеки човек със сърце ще застане до социално страдащите. Сподели:", "date": "2018.07.03", "title": "ИЗВЪНРЕДНО! Мая Манолова хвърля огън и жупел срещу КЕВР! Омбудсманът на спец среща с главния прокурор заради поскъпването на тока и парното"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B6%D0%BE%D1%80%D0%B6-%D0%B3%D0%B0%D0%BD%D1%87%D0%B5%D0%B2-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BF%D1%80%D0%B8%D0%BF%D0%B0%D0%B4%D1%8A%D0%BA-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%B6%D0%B8%D0%B2%D0%BE%D1%82%D1%8A%D1%82-%D0%BC%D1%83-%D0%B5-%D0%B2-%D0%BE%D0%BF%D0%B0%D1%81%D0%BD%D0%BE%D1%81%D1%82-news762794.html", "text": "Жорж Ганчев е в болница с опасност за живота, предава Нова тв. 78-годишният политик е припаднал на паркинга на \"Ал. Батенберг\". Сигнал към \"Спешна помощ\" е подаден в 15:06 ч. Още на 7-та минута, в 15:14ч,  линейката е била на място. Жорж Ганчев е бил контактен, но с остър, масивен инфаркт. Откаран е в болница \"Света Екатерина\". Жорж Ганчев (Георги Ганчев Петрушев) е български политик, многократно кандидат за президент, народен представител, основател и председател на Българския бизнес блок, български и британски фехтовач (състезател и треньор), британски и американски театрален и кинодеец (актьор, режисьор, сценарист, драматург, продуцент), американски и български писател. Ганчев е и бивш сътрудник на Второ главно управление на Държавна сигурност между 1970 и 1990 г. с псевдоним „Жорж“. Сподели:", "date": "2018.07.03", "title": "ИЗВЪНРЕДНО! Жорж Ганчев в болница след припадък в центъра на София! Животът му е в опасност"}
{"url": "http://pik.bg/%D0%BF%D0%BE%D1%87%D0%B5%D1%80%D0%BF%D0%B5%D0%BD-%D0%BD%D0%B5%D0%BC%D0%B5%D1%86-%D0%B2%D0%B8%D0%BB%D0%BD%D1%8F-%D0%BD%D0%B0-%D0%B7%D0%BB%D0%B0%D1%82%D0%BD%D0%B8-%D0%BF%D1%8F%D1%81%D1%8A%D1%86%D0%B8-news762739.html", "text": "23-годишен немски турист бе арестуван и преспа в районното управление на Златни пясъци, след като строши стъклото на банкомат в курорта, пише \"Труд\". Почерпеният летовник се опитал да изтегли пари, но не успял и излял гнева си върху устройството. Свидетели подали сигнал за инцидента. Полицаите бързо открили вандала, който изглеждал неадекватен. Срещу германеца е образувано досъдебно производство, а материалите са докладвани на Районна прокуратура, уточниха от полицията. Сподели:", "date": "2018.07.03", "title": "Почерпен немец вилня на Златни пясъци"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%8F-%D0%B7%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-news762804.html", "text": "Книгата на Оливър Стоун и Питър Кузник взривява общоприетите стереотипи за четене на историята, подлага на съмнение митовете на американизма, руши националните икони и преобръща традиционния поглед към значимите събития на ХХ век. Кой уби Кенеди? Кой стои зад Маккарти? Кой и защо пусна бомбата над Хирошима? Каква е истината за „Уотъргейт”? Има ли подслушване, или всичко е фарс? Бутафорен ли беше атентатът срещу Рейгън? Беше ли Горбачов агент на ЦРУ? Как рухна Желязната завеса? Защо Никсън е „лудият”, а Кисинджър – „психопатът”? Солидният том е \"Книга на месец юли\" в традиционната месечна промоция на и само сега можете да го получите с 40% отстъпка от цената – за 17,94 лв. вместо за 29.90 като направите поръчка през Сензационният полуапокрифен труд дава отговори, с които скандализира не само ястребите от Пентагона, но и цялата държавна администрация. Сподели:", "date": "2018.07.03", "title": "Сензационни разкрия за историята на САЩ"}
{"url": "http://pik.bg/%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B2%D0%B4%D0%B8%D0%B3%D0%BD%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%80%D0%BE%D1%84-%D0%BD%D0%B5%D0%B9%D0%BA%D0%BE%D0%B2-%D1%83%D1%87%D0%B5%D0%BD%D0%B8%D1%8F%D1%82-%D0%B8%D0%BC%D0%B0%D0%BB-%D0%BF%D0%BE-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D0%BE%D1%82-news762799.html", "text": "Прокуратурата в Пловдив задържа за 72 часа и повдигна обвинение на 42-годишен мъж за убийството на проф. Стефан Нейков. Това съобщи зам.-окръжният прокурор Галин Гавраилов и посочи, че мъжът е съпруг на студентка във ВСИ, където професорът е бил преподавател дълги години. „Между него и жената е имало по-специални отношения”, каза прокурор Гавраилов. Професорът е бил пребит с дървена бейзболна бухалка от съпруга на жената и в нейно присъствие, малко по-рано, на изхода на Пловдив, в посока село Оризаре. След това двамата са го качили и закарали до автомобила му, който е бил паркиран до Военна болница. Жената е съдействала на полицията късно снощи и е разказала всичко. Съпругът й все още не е дал показания като обвиняем, но също е съдействал на полицията в хода на оперативно-издирвателните дейности. В петък прокуратурата ще внесе в съда искане за задържане под стража на обвиняемия. Сподели:", "date": "2018.07.03", "title": "Прокуратурата повдигна обвинение за убийството на проф. Нейков! Ученият имал по-специални отношения със студентката"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BC%D1%8A%D0%B6-%D1%81%D0%BA%D0%BE%D1%87%D0%B8-%D0%BE%D1%82-%D0%BC%D0%BE%D1%81%D1%82%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%B8-%D0%B7%D0%B0%D0%B3%D0%B8%D0%BD%D0%B0-news762807.html", "text": "Ангел нееднократно е засичан да се качва по парапета на моста и да се прехвърля между стълбовете, като е заплашвал, че ще скочи от там. Последният случай е преди  Коледните празници, когато Цигарката за малко да полети в реката. Тогава го спасиха двама асеновградчани,  които му помогнаха да слезе от парапета на моста, съобщава dcnews.bg. Най-вероятно става дума за подобен случай, който този път е завършил фатално. При падането мъжът се е ударил в камъните по речното дъно и е загинал на място. Тялото му все още е в реката. Очаква се трупът да бъде изваден от екипи на „Гражданска защита“ и Спешна помощ. Мъж загина след като падна от моста на кооперативния пазар в Асеновград. Инцидентът е станал преди по малко от час. Човекът е 54 годишен и има  психични проблеми. Името му е Ангел, известен в града с прозвището Цигарката. Той живее в квартал „Баделема“ в града. Сподели:", "date": "2018.07.03", "title": "ТРАГЕДИЯ! Мъж скочи от моста на пазара в Асеновград и загина"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B6%D0%BE%D1%80%D0%B6-%D0%B3%D0%B0%D0%BD%D1%87%D0%B5%D0%B2-%D1%88%D1%83%D1%88%D0%B8-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%BF%D1%80%D0%B5%D0%B4-%D0%BF%D0%B8%D0%BA-%D1%82%D0%BE%D0%B9-%D0%BF%D1%80%D0%B5%D0%B1%D0%BB%D0%B5%D0%B4%D0%BD%D1%8F-%D0%BA%D0%B0%D1%82%D0%BE-%D0%BF%D0%BB%D0%B0%D1%82%D0%BD%D0%BE-%D0%BF%D1%80%D0%B5%D0%B4-%D0%BA-news762803.html", "text": "Жената на Жорж Ганчев - Валентина Танева-Шуши, проговори пред ПИК минути след като политикът бе откаран с масивен инфаркт в болница \"Св. Екатерина\". Лидерът на бизнес блока е припаднал днес следобед на пл. Батенберг в столицата. Той е отивал към колата си след среща със своите брокери, съобщи пред ПИК съпругата му. Пребледня като платно, обля се в студена пот, оказа се, че кръвното му е паднало на 70/50, а обикновено е високо. Получи инфаркт, разказа притеснената Шуши пред наш репортер. В момента Жорж е в отделението по ангиография, ще му отпушват стендове, той има пет на брой, Чакам за резултати и да бъде настанен в стая, допълни Валентина Танева. Тя обясни, че е повикала спешна помощ на тел. 112 и медиците са се отзовали незабавно. В момента Жорж Ганчев не е в съзнание, обясни жена му. Според шефа на \"Св. Екатерина\" проф. Генчо Начев в момента се правят изследвания на политика. По първоначални данни има опасност за живота на Ганчев. Сподели:", "date": "2018.07.03", "title": "ЕКСКЛУЗИВНО! Жената на Жорж Ганчев Шуши проговори пред ПИК: Той пребледня като платно пред колата, обля го студена пот, в момента не е контактен..."}
{"url": "http://pik.bg/%D0%B4%D0%BE%D0%BA%D0%BE%D0%B3%D0%B0-%D0%B8-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%BF%D0%BE%D0%BF%D0%B0%D0%B4%D0%BD%D0%B0-%D0%B2-%D1%81%D1%85%D0%B5%D0%BC%D0%B8%D1%82%D0%B5-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%82%D0%B5-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-news762743.html", "text": "И 31-годишна жена от Търговище се хвана в капана на телефонните измамници, които първо я заблудили, че тече полицейска операция, а после паникьосали със заплахи към нея и близките й. Измамената дала 2000 лв., предава \"Труд\". Поредният случай е станал между 11 и 12 часа в понеделник в Търговище. Тогава мошениците попаднали на телефона на младата жена. При първото позвъняване с нея говорил уж комисар Попов, който я информира, че тече операция и ще й се обадят престъпници. Да им даде пари, за да не пострада, защото са опасни. После полицаите щели да й върнат парите. Последвало обаждане и от другите участници в схемата, които наистина я засипали със заплахи и тя предала наличните си пари. По-късно станало ясно, че е измамена. Сподели:", "date": "2018.07.03", "title": "ДОКОГА? И млада жена попадна в схемите на телефонните измамници"}
{"url": "http://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%BB%D1%8C%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%BD%D0%B0%D1%87%D0%B5%D0%BB%D0%BE-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news762812.html", "text": "Йоахим Льов ще продължи да води националния отбор на Германия, въпреки провала на Мондиал 2018, съобщи официално Германският футболен съюз. Льов изведе Бундестима до световната титла през 2014 година, но в Русия тимът отпадна още в групите и това постави под въпрос бъдещето на специалиста начело на Германия. Льов, който е начело на тима от 12 години, има договор до 2022 година, напомня \"Спортал\". Сподели:", "date": "2018.07.03", "title": "ОФИЦИАЛНО! Льов остава начело на Германия"}
{"url": "http://pik.bg/%D0%BD%D0%BE%D0%B8-%D0%B2%D1%8A%D0%B2%D0%B5%D0%B6%D0%B4%D0%B0-%D0%BD%D0%BE%D0%B2%D0%B8-%D0%BE%D0%B1%D1%80%D0%B0%D0%B7%D1%86%D0%B8-%D0%B7%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8-%D0%B8-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE-news762754.html", "text": "Въвеждат се нови образци на документи за изплащане на болнични и майчинство, информират от НОИ. От 1 юли 2018 г. влизат в сила изменения и допълнения в Кодекса на труда, Кодекса за социално осигуряване и Наредбата за паричните обезщетения и помощи от държавното обществено осигуряване (НПОПДОО), за отпуска и паричните обезщетения на осиновителите на деца до 5-годишна възраст. От 1 юли 2018 г. правото на отпуск и обезщетение при осиновяване на дете до 5-годишна възраст е за период от 365 дни от деня на предаване на детето за осиновяване, но не по-късно от навършване на 5-годишната му възраст. Осиновителите на деца до 5-годишна възраст, които не ползват отпуска или прекъснат неговото ползване, ще получават 50 на сто от полагащото се обезщетение след изтичането на 90 дни от деня на предаване на детето за осиновяване до изтичане на 365 дни или навършване на 5-годишна възраст, уточняват от НОИ Новите образци на документите за изплащане на паричните обезщетения могат да бъдат намерени на интернет страницата на НОИ в рубриката „За потребителя“, подрубрики „Формуляри“, „Формуляри за временна неработоспособност и майчинство“. Там ще се публикуват утвърдените нови образци на заявления-декларации и удостоверения за изплащане на паричните обезщетения и помощи от държавното обществено осигуряване. До 15 юли 2018 г. включително в НОИ ще се приемат старите образци на удостоверения за изплащане на парични обезщетения, отнасящи се за периоди преди 1 юли 2018 г. От 16 до 18 юли 2018 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения. След 18 юли 2018 г. ще се приемат само новите образци на Приложения № 9, 10 и 11 към НПОПДОО. Изискванията към структурата, формата, използваните номенклатури и контрола на подаваните данни по новите образци са публикувани в рубриката „Е-услуги“, подрубрики „За разработчици на софтуер“, „Електронен обмен на данни за изплащане на парични обезщетения от ДОО“. Няма промяна в реда и начина на изчисляване и изплащане на паричните обезщетения и помощи от държавното обществено осигуряване, както и в срока за подаване на документите. Сподели:", "date": "2018.07.03", "title": "НОИ въвежда нови образци за болнични и майчинство"}
{"url": "http://pik.bg/%D0%B2%D0%B0%D0%B6%D0%BD%D0%B8-%D1%81%D1%8A%D0%B2%D0%B5%D1%82%D0%B8-%D0%B5%D1%82%D0%BE-%D0%BA%D0%B0%D0%BA-%D0%B4%D0%B0-%D0%B2%D0%B7%D0%B8%D0%BC%D0%B0%D1%82%D0%B5-%D0%B4%D1%83%D1%88-%D1%81%D0%BB%D0%B5%D0%B4-%D1%81%D0%B5%D0%BA%D1%81-news762709.html", "text": "Истинският секс не е като този по филмите. Той е „мръсен“, потен, ароматен. И докато има много дебати по темата какви навици трябва да придобиете след интимност с половинката, къпането е сред тях. Взимането на душ след секс може да ви накара да се почувствате по-свежи и да повиши комфорта ви, но то трябва да се случва по конкретен начин или по-добре да бъде пропуснато. Според здравните специалисти и сексолози след секс гениталиите ви са леко подути в резултат на „екшъна“, който са преживели и това ги прави прекалено чувствителни, за да ги сапунисвате. Сапуните съдържат химикали, които могат да провокират раздразнение и да възпалят кожата. Ако наистина искате да вземете душ, не ползвайте никаква козметика, а само вода. Горещата баня също не е препоръчителна. След секс горещият душ може да изглежда като най-добрият избор, тъй като сексът ви кара да се чувствате щастливи и спокойни. Не и според експертите -  женската вулва се подува заради сексуална стимулация, което може да доведе до отваряне на влагалището, което пък повишава вероятността от инфекции. Горещата вана може да ви направи по- уязвими от инфекция при допир с кожата на партньора. Дръжте наблизо суха кърпа или меки салфетки, които да абсорбират излишните течности след секс. В никакъв случай не ползвайте мокри кърпички, които съдържат същите химикали като сапуна. Чрез урината навън излизат бактерии, които евентуално са проникнали в интимните ви части по време на акта. Презервативите не само предпазват от бременност, а и от болести, предавани по полов . път Сподели:", "date": "2018.07.03", "title": "ВАЖНИ СЪВЕТИ! Ето как да взимате душ след секс"}
{"url": "http://pik.bg/%D0%BD%D0%B0%D1%88%D0%B5%D1%81%D1%82%D0%B2%D0%B8%D0%B5-%D1%81%D0%BF%D0%B8%D0%BF%D0%B0%D1%85%D0%B0-%D0%B3%D1%80%D1%83%D0%BF%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B4%D0%BE-%D1%81%D0%BE%D1%84%D0%B8%D1%8F-news762750.html", "text": "12 чужденци без документи за самоличност са задържани в землището на село Нови хан. Това съобщиха от ОДМВР - София. Около 16.30 часа на 2 юли жител на село Нови хан сигнализирал в полицията за група лица с вид на нелегални мигранти в землището на селото. След незабавни заградителни действия полицейските служители установили посочените лица в гориста местност. Групата, състояща се от три жени, осем мъже и дете, всичките без документи за самоличност и самоопределящи се като граждани на Ирак, са отведени в районното управление. След приключване на работата с тях от служители на група „Миграция“ чужденците са предадени в специализираните домове за временно настаняване. По случая в РУ - Елин Пелин е регистрирана преписка. Сподели:", "date": "2018.07.03", "title": "НАШЕСТВИЕ! Спипаха група нелегални мигранти до София"}
{"url": "http://pik.bg/%D0%BA%D0%BE%D0%B8-%D1%81%D0%B0-%D1%82%D0%BE%D0%BF%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D0%BC%D0%B1%D0%B0%D0%BF%D0%B5-%D0%B3%D0%BE%D0%BB%D0%BE%D0%B2%D0%B8%D0%BD-%D0%B0%D0%BA%D0%B8%D0%BD%D1%84%D0%B5%D0%B5%D0%B2-%D0%BA%D0%BE%D0%BB%D0%BA%D0%BE-%D1%81%D0%B5-%D0%B2%D0%B4%D0%B8%D0%B3%D0%BD%D0%B0-%D1%86%D0%B5%D0%BD%D0%B0%D1%82%D0%B0-%D0%B8%D0%BC-%D0%B8-%D0%BA%D0%BE%D0%B8-%D0%BE%D1%82%D0%B1%D0%BE-news762806.html", "text": "Сензационният Килиян Мбапе, дебютантът Александър Головин и звездата на Русия Игор Акинфеев вдигнаха цената си двойно след блестящите си представяния по време на осминафиналите на Мондиал 2018. Невероятният магьосник Мбапе спаси отбора си при победата над Аржентина с 4:3, като вкара печелившите попадения за французите. Не само това - той подобри световния рекорд на Юсейн Болт в спринта на 100 метра, а е само на 19 години. На този талант тепърва му предстоят много други световни и европейски първенства, като мнозина смятат, че това е следващият Роналдо. Отборите, които показват интерес към закупуването му са, Реал Мадрид, Барселона, Ман Сити и Ман Юнайтед. ПСЖ го купиха това лято от Монако за 135 милиона евро, сега колко ли ще бъде цената му? Атакуващият халф на Русия Головин също е харесван от отбори като Ювентус, Барселона и Челси. Играчът показа силна форма в груповата фаза на Световното и даже подпомогна победата на Русия над Испания, като вкара една от решителните дузпи в продълженията. Руснакът води класацията с най-голям брой асистенции. Ако Русия продължи до полуфиналите, цената на Головин рязко ще се покачи. Игор Акинфеев пази за Русия, като показва блестящи умения и рефлекси. Отборите, които наддават за него, са Ювентус, Челси и Милан. Цената му скочи с 10 милиона само след решаващото спасяване в последната дузпа на Испания. То беше доста куриозно, защото Игор Акинфеев спаси дузпата на Яго Аспас с крак. Сподели:", "date": "2018.07.03", "title": "Кои са топзвездите на Мондиала: Мбапе, Головин, Акинфеев. Колко се вдигна цената им и кои отбори наддават за тях"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D1%80%D1%83%D0%BC%D0%B5%D0%BD-%D0%BF%D0%B5%D1%82%D0%BA%D0%BE%D0%B2-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B2%D0%B8%D1%81%D1%88%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8-news762810.html", "text": "Не е прецедент да има заплахи срещу служители на правоохранителната и правораздавателната система. Това заяви пред Би Ти Ви лидерът на АБВ и бивш вътрешен министър Румен Петков. Коментарът му бе по повод разкритата престъпна група с лидер синът на Йосиф Йосифов - Йоско Костинбродския, планирала заплахи и убийства на магистрати и полицаи. Бившият правосъден министър Антон Станков допълни: \"Случаи на посегателство срещу магистрати винаги  е имало. Но те са били лични и по повод конкретни случаи. Тревожното в случая е, че може да се цели всяването на смут и заплаха и разстройването на цялата държавна дейност\". \"Имало е случаи на заплахи от затвора срещу висши полицаи и висши магистрати. Но тук особено важно е обществото да застане до своята полиция и своята прокуратура. Когато насаждаме омраза към тях, от това губи само обществото и държавата. За злощатие, част от омразата се излива от парламента, от политическата система\", заяви на свой ред Румен Петков. Антон Станков допълни, че конкретно в правосъдието винаги има поне един недоволен и това недоволство рефлектира върху всички държавни институции. \"Почти всички посегателства срещу полицаи и прокурори носят много по-тежко юридическо наказание. На нормативно ниво нещата са дотук добре решени\", коментира той. Румен Петков заяви още: \"Нека да си свършат работата разследващите органи, за да стигнем до резултат. Защото другото е разочарование и разочарование - минус за държавата\". Политикът допълни, че управляващите 2009-2010 г. са прекалили с публичността и пресконференциите по възлови криминални случаи, което не е било плюс за държавността и ни е злепоставило пред Европа. \"За съжаление, сме съвременници на едно медийно правосъдие. Но там нещата са вчера-днес-утре. И вдругиден нещата са забравени. Това е проблем на информационното общество\", заяви Антон Станков. \"Това не е проблем на информационното общество, а проблем на продукта, който се създава пред медиите. Аз не бих упрекнал медиите\", намеси се Румен Петков. \"Така е, но се създава една квазиреалност\", защити тезата си Станков. \"Понякога тази квазиреалност е конституционална\", заяви Румен Петков. Сподели:", "date": "2018.07.03", "title": "РАЗКРИТИЕ! Румен Петков: Заплашват от затвора висши полицаи и магистрати "}
{"url": "http://pik.bg/%D1%83%D0%B6%D0%B0%D1%81-%D0%BD%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%BD%D0%B0-%D0%B4%D0%B2%D0%B5-%D1%81%D1%82%D0%BE%D1%82%D0%B8%D0%BD%D0%BA%D0%B8-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B8%D0%B7%D1%82%D0%B8%D0%BF%D0%BE%D1%81%D0%B0%D1%85%D0%B0-%D0%B4%D0%B5%D1%81%D0%B8-%D0%B1%D0%B0%D0%BD%D0%BE%D0%B2%D0%B0-%D0%BD%D0%B0-%D0%BA%D0%BE%D1%80%D0%B8%D1%86%D0%B0-%D1%81-%D0%BB%D0%B8%D0%BF-news762814.html", "text": "Бившата синоптичка на Нова тв и настояща съпруга (под №3 в списъка) на Росен Плевнелиев изгря на първата си корица, след като взе фамилията на най-богатия президент на България! На 14 юни двойката се врече пред закона и пред Бог в изключително тесен кръг от най-близките им хора, а през септември е в очакване на общото им дете. По-рано днес лъскавото списание \"Ева\" презентира юлската си корица, като в анонса се съобщава, че Плевнелиева е предоставила нови снимки от сватбата й. Първата дама на бившия държавен глава се е разприказвала в детайли и за това къде са се срещнали за първи път, как е приключила връзката с бащата на дъщеря й, кога се е влюбила в съпруга си и защо не е имала нито миг колебание, че това е мъжът, с когото е безкрайно щастлива. Челният фотос на новата г-жа Плевнелиева предизвика редица неодобрения. Читателите \"сръфаха\" компютърните факири на списанието, че са прекалили с фотошопа върху физиономията на Деси. Потребителите на \"Фейсбук\" негодуват също, че Банова-Плевнелиева се е превърнала във виртуален вирус и изскача от всеки медиен ъгъл. \"П \"Ама тя Деса се навира навсякъде, иска да убеди всички, че се е влюбила в мъжа, а не в парите му\", \" пишат още читателките на изданието. \"Черешката на тортата сервира\" участникът в \"Х Фактор\" и във \"ВИП Брадър\" Джийсън Брад Люис. Ексцентричният артист забеляза нередност в усмивката на Банова. Или по време на лъскането на лицето й е изчезнал част от зъба й в ъгълчето на усмивката, или просто наистина формата му е такава. Но пък можеше да бъде \"доизграден\" чрез фотошопа, тъй като усмивката на Деси стои дефектна. \"Хора! Кой ви създава корицата? УВОЛНЕТЕ ГО! СПЕШНО се нуждаете от човек, който прави портретна фотография и борави с фин ретуш за СПИСАНИЯ. Това е отчайващо недопустимо и аматьорско. Не може да изпилите жената до неузнаваемост, да има липсващ зъб и сгъвките на пръстите и да са като родопски кебапи. ПИШЕТЕ МИ! ЩЕ ДОЙДА БЕЗ ПАРИ ДА ВИ ПОМОГНА ДА СПРЕТЕ С ТОЗИ АД\", написа Люис под корицата на Деси. Заради изпиления й нос пък имаше и такива, които оприличиха съпругата на Плевнелиев на клонинг на Майкъл Джексън. ускам телевизора - Деси Банова, пускам водата - Деси Банова, отварям хладилника - Деси Банова\", иронизират новата изява на булката, която уж се стреми да не е в устите на журналята. Тя не искаше ли медиите да ги оставят на мира, за да изживеят любовта си. А в същото време се скъса да ходи при Гала и явно не само там. Росен пак не случи на жена май\", Сподели:", "date": "2018.07.03", "title": "УЖАС! Направиха на две стотинки жената на Плевнелиев! Изтипосаха Деси Банова на корица с липсващ зъб (СНИМКИ)"}
{"url": "http://pik.bg/%D1%81%D0%BF%D0%B0%D1%81%D0%B8%D1%85%D0%B0-%D0%BC%D0%B0%D0%BB%D0%BA%D0%BE-%D1%89%D1%8A%D1%80%D0%BA%D0%B5%D0%BB%D1%87%D0%B5-%D0%B2-%D0%BA%D0%B0%D1%80%D0%B0%D0%BC%D0%B0%D0%BD%D0%BE%D0%B2%D0%BE-news762755.html", "text": "На малко щъркелче беше даден втори шанс за живот. Птицата била открита в района на свинефермата в село Караманово. На безжизненото тяло се натъкнал един от работниците в животинската ферма. Той веднага подал сигнал за бедстващото животно на спешния телефон 112. Оттам уведомили специалистите в общинската администрация в Ценово. Веднага след спасителната акция Рейхан Кямилова – старши специалист „Екология и чистота“ в община Ценово, се свърза с колегите си от Спасителния център за диви животни „Зелени Балкани“ в Стара Загора. „Птицата е малка и лежи безпомощно. От време на време само мига с очи. Не можем да определим какво е състоянието й, защото не сме ветеринарни специалисти“, сподели общинската еколожка. Опаковано в специален кашон, пернатото бе изпратено за лечение и отглеждане в Спасителния център. По всяка вероятност щъркелчето или е паднало от гнездото, или първите му опити за летене са се оказали несполучливи. Спасената птица е от защитен вид според Закона за биологичното разнообразие. Сподели:", "date": "2018.07.03", "title": "Спасиха малко щъркелче в Караманово"}
{"url": "http://pik.bg/%D0%BA%D0%B0%D0%BC%D0%B8%D0%BE%D0%BD-%D1%81%D0%BF%D1%83%D0%BA%D0%B0-%D0%B3%D1%83%D0%BC%D0%B0-%D0%B8-%D0%B7%D0%B0%D0%BB%D1%8F-%D1%81-%D0%B4%D0%B8%D0%BD%D0%B8-%D0%B8-%D0%B4%D0%BE%D0%BC%D0%B0%D1%82%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%81%D1%82%D1%80%D1%83%D0%BC%D0%B0-news762791.html", "text": "Товарен автомобил разпиля дини, домати и череши на магистрала \"Струма\" и блокира за кратко пътя към Дупница, Благоевград и Гърция. Пътният инцидент стана на 73-и километър край Бобошево на платното в посока Дупница, съобщава Би Ти Ви. Причината е спукана задна лява гума. Автомобилът се е преобърнал върху разделителната мантинела. Сподели:", "date": "2018.07.03", "title": "Камион спука гума и заля с дини и домати магистрала \"Струма\""}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%B2-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%BF%D1%80%D0%BE%D1%84-%D0%B3%D0%B5%D0%BD%D1%87%D0%BE-%D0%BD%D0%B0%D1%87%D0%B5%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B6%D0%BE-news762802.html", "text": "Жорж Ганчев е приет в болница „Света Екатерина“ в София със съмнение за инфаркт. Това съобщи шефът на здравното заведение проф. Генчо Начев. В момента на Ганчев се правят изследвания, за да се уточни неговото здравословно състояние и да се предприеме съответното лечение, съобщава БГНЕС. 78-годишният политик е припаднал на паркинга на \"Ал. Батенберг\". Сигнал към \"Спешна помощ\" е подаден в 15:06ч. Още на 7-та минута в 15:14 ч. линейката е била на място. По предварителна информация Жорж Ганчев е бил контактен, но с остър, масивен инфаркт. Жорж Ганчев остана в обществените представи като фехтовачът, който изпълни политиката с колорит. Жорж Ганчев, чието рождено име е Георги Ганчев Петрушев, е български политик, многократен кандидат за президент, народен представител, основател и председател на Българския бизнес блок. Завършва Британската академия по фехтовка и Театралния институт в Холивуд, Калифорния. През периода 1973 - 1988 г. се изявява като режисьор, сценарист в театъра, продуцент в киното и театъра на Англия и САЩ. По негови твърдения е автор на 7 филмови сценария в Холивуд, на пиеси, продуцирани в Холивуд, на книги и поезия. През 1970 и 1974 г. е световен шампион по фехтовка при професионалистите. Изявявал се е и като актьор. В българския политически живот се включва активно след 10 ноември 1989 г. Председател на Българския бизнесблок /БББ/ от неговото създаване на 24 ноември 1990 г. Участва в изборите за президент през януари 1992 г. и получава 17% от гласовете, което го нарежда на трето място сред кандидатите на първия тур. Известен е с колоританите си изказвания в политиката и към колегите си. Средно гимназиално образование. Председател на фирмените братства при БББ. Депутат от Варна в 37 Народно събрание Председател на Комисията по радио, телевизия и БТА в 37 НС януари-април 1995 г. Кандидат за президент от БББ през 1992 и 1996 г. В 38-то Народно събрание беше председател на парламентарната група на БББ. Сподели:", "date": "2018.07.03", "title": "ОТ ПОСЛЕДНИТЕ МИНУТИ! Шефът на \"Св. Екатерина\" проф. Генчо Начев проговори за състоянието на Жорж Ганчев "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D0%BE%D1%81%D1%82%D0%B8%D0%B3%D0%BD%D0%B0%D1%85%D0%BC%D0%B5-%D1%83%D1%81%D0%BF%D0%B5%D1%85-%D0%B8-%D0%BD%D0%B0%D0%BF%D1%80%D0%B5%D0%B4%D1%8A%D0%BA-%D0%BF%D0%BE-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8-%D0%BD%D0%B0-news762746.html", "text": "Българското европредседателство си постави четири основни приоритета и постигнахме успех и напредък по всички от тях. Безспорно най-големият ни успех бе по темата за европейската перспектива на страните от Западните Балкани. Това заяви премиерът Бойко Борисов, който представи пред Европейския парламент в Страсбург резултатите от Българското председателство на Съвета на Европейския съюз. \"Но постигнахме резултати в редица сфери като социалния стълб, енергийния съюз, банковия съюз, единния цифров пазар и подготовката за европейските избори през 2019 г. Приехме също първата промишлена програма на ЕС за военни способности\", коментира министър-председателят. \"Реализирахме 45 споразумения с ЕП от 105, които наследихме. Още толкова затворихме в Съвета. По реформата на Дъблинското споразумение, четири от шестте отворени досиета са на финалната права. Това обещахме в началото на нашето председателство, това направихме\", заключи Бойко Борисов. Сподели:", "date": "2018.07.03", "title": "ИЗВЪНРЕДНО В ПИК TV! Премиерът Борисов: Постигнахме успех и напредък по всички приоритети на европредседателството (СНИМКИ)"}
{"url": "http://pik.bg/%D1%83%D0%B4%D0%B0%D1%80-%D0%BD%D0%B0-%D0%BC%D0%B8%D1%82%D0%BD%D0%B8%D1%87%D0%B0%D1%80%D0%B8%D1%82%D0%B5-%D0%BD%D0%B0-%D0%BC%D0%B0%D0%BB%D0%BA%D0%BE-%D1%82%D1%8A%D1%80%D0%BD%D0%BE%D0%B2%D0%BE-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-14-000-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%BD%D0%B8-%D0%B5%D1%82%D0%B8%D0%BA%D0%B5%D1%82%D0%B0-%D0%BE%D1%82-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D0%B2-%D1%80-news762732.html", "text": "Контрабандно пренасяни 14 300 етикета за дрехи с логото на Световното първенство по футбол в Русия са задържани от митническите служители на Митнически пункт Малко Търново. Етикетите са открити при проверка на лек автомобил „Мицубиши\" със сръбска регистрация, който е пътувал от Турция за Сърбия през България, съобщава Флагман. Начинът, по който са били опаковани етикетите е показателен, че е имало предварителна подготовка за пренасянето им през граница. Етикетите на Мондиала са били поставени в пакети, обвити с отразително фолио, с цел да не бъдат открити при проверка с рентгенова апаратура - тактика, използвана при укриването на наркотични вещества. На 12.06.2018 г. около 14,30 часа, автомобилът със сръбска регистрация пристига на МП Малко Търново на трасе входящи автомобили от Турция за България. Шофьорът и неговият спътник, сръбски граждани, са обявили, че не внасят нищо за деклариране. При последвалата митническа проверка, митническите служители откриват в багажника на автомобила, в чанти и поставени между лични вещи в отделни найлонови торби, общо 19 860 броя етикети за дрехи с различни изображения. 14 300 от тези етикети са с логото на ФИФА на Световното първенство по футбол в Русия, от тях 7500 броя са текстилни етикети, 6800 броя - хартиени. Поставени са в два отделни пакета, обвити във фолио. Други 4800 от задържаните етикети са с изображения на футболни топки и различни надписи или общо 19 100 са задържаните етикети на футболна тематика. Шофьорът на автомобила - сръбски гражданин, е признал, че етикетите са негови и твърдял,че ги е закупил от пазар в Истанбул. Срещу него е съставен акт за нарушение на Закона за митниците. 474 857 спортни стоки са задържали митническите служители по всички граници през последната година и половина. Над 330 000 от тях са задържани през 2017 г, а над 140 000 през 2018 г. Близо 84% от тях са установените фалшиви стоки, а останалото количество е задържано при опит за контрабанда. Голяма част от задържаните стоки са текстилни изделия и са били предназначени както за българския, така и за европейския пазар. Най-често задържани са имитации на популярните масови спортни брандове, както и на по-луксозни марки, които имат спортно-елегантни колекции. Сред най-често задържаните спортни стоки са шапките с твърда козирка, като тази година митническите служители от Митница Варна са задържали само при два случая над 26 500 броя такива стоки. Стоките са открити при проверка на два контейнера, пристигнали на пристанище Варна Запад. Сподели:", "date": "2018.07.03", "title": "Удар на митничарите на Малко Търново! Задържаха 14 000 контрабандни етикета от Мондиала в Русия (СНИМКИ)"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%BF%D0%B5%D1%80%D0%BD%D0%B8%D0%BA-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D1%81%D0%BA%D0%B0%D1%80%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE-news762673.html", "text": "Родители на деца от кв. „Църква” в Перник сигнализираха, че сградата на детска градина „Радост” в района не се поддържа умишлено и се руши. Те подозират, че желанието е градината да се превърне в частна, предава Би Ти Ви. В стаите има мухъл, липсват врати, а дворът за игра е под всякаква критика, казват майките на деца от градината. По думите им от година има и голямо текучество на персонал. Това са инсинуации, имаше проверки и предписания, които бяха изпълнени, твърди директорката на детската градина Петя Толева. В момента в сградата има ремонт. Директорката е категорична, че той е планиран, а не е заради жалбите на родителите. Думите на директорката потвърди и Емилия Дичева, експерт от отдел „Образование” в община Перник. „Лъжа е, че градината се занемарява, за да се превърне в частна. Твърденията целят да се дискредитира община Перник”, заяви Дичева. По думите ѝ за това детско заведение се полагат същите грижи като за всички 15 общински градини в Перник. Сподели:", "date": "2018.07.03", "title": "Напрежение в Перник! Детска градина скара родители и ръководство"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%BF%D0%B0%D1%81%D0%B8%D1%85%D0%B0-19-%D0%B7%D0%B0%D1%89%D0%B8%D1%82%D0%B5%D0%BD%D0%B8-%D0%BA%D0%BE%D1%81%D1%82%D0%B5%D0%BD%D1%83%D1%80%D0%BA%D0%B8-%D0%B2-%D1%81%D0%B5%D0%BB%D0%BE-%D0%BC%D0%B8%D0%BA%D1%80%D0%B5%D0%B2%D0%BE-news762704.html", "text": "ОДМВР-Благоевград След извършена в с. Микрево, общ. Струмяни проверка на жилищен имот, полицейски служители на РУ-Сандански са намерили 13 екземпляра шипобедрена и 6 екземпляра шипоопашата костенурки, които са предадени на служители на РИОСВ-Благоевград. Това съобщиха от . За случая е уведомена ОП-Благоевград. Образувано е досъдебно производство. Сподели:", "date": "2018.07.03", "title": "Полицаи спасиха 19 защитени костенурки в село Микрево"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B3%D0%BE%D0%BB%D1%8F%D0%BC%D0%B0-%D0%BF%D1%83%D1%88%D0%B8%D0%BB%D0%BA%D0%B0-%D0%B7%D0%B0-%D1%86%D0%B8%D0%B3%D0%B0%D1%80%D0%B8%D1%82%D0%B5-%D0%B1%D0%B5%D0%B7-%D0%B4%D0%B8%D0%BC-%D0%BC%D0%B5%D0%BD%D0%B4%D0%B0-%D1%81%D1%82%D0%BE%D1%8F%D0%BD%D0%BE%D0%B2%D0%B0-%D1%81-%D1%82%D0%B2%D1%8A%D1%80%D0%B4%D0%B0-%D0%BF%D0%BE%D0%B7%D0%B8%D1%86%D0%B8%D1%8F---%D0%B5%D1%82%D0%BE-%D1%81-%D0%BA%D0%BE%D0%BB-news762669.html", "text": "Ще скочи ли двойно цената на бездимните цигари. Тази тема вълнува все повече пушачи, след като ГЕРБ предлага промени в законопроекта с цел увеличаване на акциза на тези цигари. \"Става дума за лобистки интереси. Аз съм един виден лобист за бюджета. Това покачване на акциза е в интерес на бюджета\", категорично заяви пред Би Ти Ви председателят на парламентарната комисия по бюджет и финанси Менда Стоянова. \"Това е косвен данък, който може да бъде променян през годината. Ръстът на пазара на тези цигари е много голям. Имаме ръст на продажбата на цигари с 50%\", уточни тя. \"Загубата за бюджета е 15 млн. лв., до края на бюджета при този акциз ще стигне 30 млн. лв.\", каза още народният представител. \"В ЕС в момента някои държави изобщо нямат въведен режим за този вид цигари. Те тепърва навлизат в този пазар. Тепърва европейските държави ще отчитат загубите за бюджета си\", увери Менда Стоянова. \"Това, че е нов продукт е чудесно, но не трябва той да се ползва с привилегии на пазара. Ние не сме съгласни с нашите пари да се дотират тези цигари. Не можем да си позволим бюджетът да плаща за една шепа хора\", добави председателят на парламентарната комисия по бюджет и финанси. \"Цифрата 10 лева за цена на кутия е абсолютно некоректна. Разликата, която ще се появи от увеличаването на акциза, ще бъде 2,50 лева. Тоест, цената ще бъде максимум 8 лева. Аз мисля, че производителят също да намали малко своята печалба от тези цигари и така цената трябва да бъде около 7 лева. Но мен не ме интересува това - това ги интересува тези хора, които пушат такъв тип цигари. Мен ме интересува бюджетът да не плаща на една шепа хора\", уточни тя. \"Законът трябва да бъде такъв, че да осигурява достатъчно приходи в бюджета. Тези изделия не са полезни. Те не носят тези приходи на бюджета, които са необходими. Закупуването на такива цигари е за сметка на бюджета\", отсече Менда Стоянова. \"Здравното министерство трябва да влезе в ролята си и да се произнесе може ли тези цигари да се пушат на закрито\", заключи народният представител. Сподели:", "date": "2018.07.03", "title": "ГОРЕЩА ТЕМА! Голяма пушилка за цигарите без дим! Менда Стоянова с твърда позиция - ето с колко скача цената на една кутия"}
{"url": "http://pik.bg/%D1%81%D1%82%D1%80%D0%B0%D1%88%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%BC%D0%BE%D0%BD-%D1%81%D0%B2%D0%B0%D0%BB%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%BF%D1%8A%D1%80%D0%B2%D0%BE%D1%82%D0%BE-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-%D1%81%D0%BB%D0%B5%D0%B4-vii-%D0%BA%D0%BB%D0%B0%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%B1%D0%B5%D1%81%D0%B5%D0%BD--news762747.html", "text": "Министерство на образованието публикува днес около 10 часа резултатите от първото класиране за гимназиите след VII клас, малко след това обаче ги свали. И при опит да се проверят резултатите се изписва „Изчакайте класиране” и категорията „Класиран“ въобще липсва. Разбира се това веднага предизвика подозрения, че има сгрешени данни. От МОН съобщиха, че причината за свалените резултати е сигнал за проблем в системата. Те увериха, че при първа възможност резултатите ще бъдат активни отново. Министър Красимир Вълчев съобщи, че е станала техническа грешка в резултатите на първото класиране след 7. клас в София. Той съобщи, че ще има и наказани по случая. Сподели:", "date": "2018.07.03", "title": "СТРАШЕН СКАНДАЛ! МОН свали резултатите от първото класиране след VII клас! Министърът бесен, че пак има грешки, плаши с наказания"}
{"url": "http://pik.bg/%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D0%B2-%D0%B0%D1%82%D0%B0%D0%BA%D0%B0-%D0%B1%D1%81%D0%BF-%D0%BA%D0%BE%D0%B2%D0%B5-%D0%BD%D0%BE%D0%B2%D0%B0-%D0%B2%D0%B8%D0%B7%D0%B8%D1%8F-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B2%D0%B7%D0%B5-%D0%B7%D0%B0-%D0%BA%D0%BE%D0%BD%D1%81%D1%83%D0%BB%D1%82%D0%B0%D0%BD%D1%82-%D0%BF%D1%80%D0%BE%D1%84%D0%B5%D1%81-news762744.html", "text": "\"Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им\", заяви лидерът на БСП Корнелия Нинова. Тя обясни, че напълно споделя заключенията в книгата му “Цената на неравенството”, че резултат от неравенствата е съществуването на два паралелни свята, които функционират един до друг, без да имат досег помежду си. \"С проф. Стиглиц разговаряхме и за нашата “Визия за България”, която ще обявим на 21 юли\", коментира тя. Нинова припомни, че той е посветил част от трудовете си на ролята на държавата в икономиката. \"Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори.  Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата\", заяви тя. Корнелия Нинова каза, че е отправила покана към проф. Стиглиц да посети България, за да представи своите идеи. \"Професор Стиглиц прие да му изпратя нашата \"Визия за България\", за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава\", изтъкна тя. Джоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството\", “Голямото разделение”, “Еврото”, “Свободно падане: Америка, свободните пазари, кризата и виновните за нея”. Професор Стиглиц ще консултира \"Визията за България\" на БСП, съобщиха от партията. Сподели:", "date": "2018.07.03", "title": "ЧЕРВЕНИТЕ В АТАКА! БСП кове нова визия за България! Корнелия Нинова взе за консултант професор с Нобел "}
{"url": "http://pik.bg/%D1%80%D0%B0%D0%BA%D0%B5%D1%82%D0%B5%D0%BD-%D0%BE%D0%B1%D1%81%D1%82%D1%80%D0%B5%D0%BB-%D0%B2-%D0%BA%D0%B0%D0%BD%D0%B4%D0%B0%D1%85%D0%B0%D1%80-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%B8-news762749.html", "text": "Няма пострадали български военнослужещи при обстрела на базата на международните коалиционни сили на летище Кандахар, Афганистан. Тя е била подложена на ракетен обстрел в понеделник вечер, съобщиха от българското военно министерство. В момента в Афганистан се намира 36-ият български военен контингент. Той се състои от 158 военнослужещи и участва в мисията на НАТО \"Решителна подкрепа\". Анализатори отбелязват, че през последните месеци напрежението и насилието в Афганистан ескалират. Сподели:", "date": "2018.07.03", "title": "Ракетен обстрел в Кандахар! Няма пострадали български военни"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0-%D0%B7%D0%B0-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D1%81-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5%D1%82%D0%BE-news762751.html", "text": "Станала е техническа грешка в резултатите на първото класиране след 7. клас в София, ще има и наказани. Това каза пред журналисти министърът на образованието Красимир Вълчев във връзка с техническа грешка в класирането на учениците след 7. клас в София. \"Нямам пълна информация в момента, тъй като присъствам на дискусия за висшето образование. Станала е техническа грешка, би трябвало да може да се оправи. Ще настоявам това да се случи по най-бързия начин\", каза той и уточни, че доколкото има информация грешката е само в София и само по отношение на няколко училища. По думите му грешката е поправима и не би трябвало да има ощетени от това. \"Малко ще се забави класирането\", каза Вълчев. Той поясни, че тепърва ще се установи защо се е получила грешката и ще има наказани. Той поясни, че от РУО - София ще дадат пресконференция по темата. Сподели:", "date": "2018.07.03", "title": "ГОРЕЩА ТЕМА! Министърът на образованието коментира за скандала с класирането "}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%88%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-%D0%B6%D0%B5%D0%BD%D0%B0-%D0%BD%D0%B0-%D0%B7%D0%B0%D0%B4%D0%B5%D0%BD-%D1%85%D0%BE%D0%B4-news762707.html", "text": "На ул. “Гьорче Петров“ в Благоевград е станало ПТП, при което лек автомобил „Опел Мерива“ с 49-годишен водач, при движение на заден ход е блъснал неправилно движеща се по пътното платно 62-годишна жена. Пострадалата е транспортирана до ЦСМП-Благоевград от водачът на лекия автомобил „Опел“, като след извършен медицински преглед е освободена за домашно лечение с охлузване и натъртване на левия крак, съобщава струма бг. Пробата за наличие на алкохол в кръвта е отчела наличие на 0,75 промила алкохол в издишания въздух на пешеходката. Сподели:", "date": "2018.07.03", "title": "Ужасяващ инцидент! Шофьор блъсна жена на заден ход"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5%D1%82%D0%BE-%D0%B7%D0%B0%D1%89%D0%BE-%D0%BD%D0%BE%D1%81%D0%B8%D0%BC-%D0%B1%D1%80%D0%B0%D1%87%D0%BD%D0%B0%D1%82%D0%B0-%D1%85%D0%B0%D0%BB%D0%BA%D0%B0-%D0%BD%D0%B0-%D0%B1%D0%B5%D0%B7%D0%B8%D0%BC%D0%B5%D0%BD%D0%BD%D0%B8%D1%8F-%D0%BF%D1%80%D1%8A%D1%81%D1%82-news762661.html", "text": "На много места по света безименният пръст се нарича \"пръст за пръстен\", защото на него се носи брачната халка. В древността този пръст е бил наричан още и медицински. В някои култури смятат и до днес, че е магически. Още от древността хората са забелязали връзката между размера на този пръст и някои качества на личността. Безименният пръст показва нивото на тестостерон в организма. Колкото е по-дълъг, толкова по мъжествен е човек. Ако са ви равни безименният и показалецът, това не е много добра новина за вашата сексуалност. Днес има научни наблюдения, които сочат, че хората с по-дълъг безименен пръст са по-добри в математиката, във взимането на решения, в ръководенето, но и са по-агресивни. Древните хора обаче смятали, че развитието на този пръст в ембриона съвпада с половото му определяне и затова е толкова ясен знак за нивото на тестостерон. Затова носели пръстен на магическия пръст. Той означавал статут или обвързване . Ако докоснем върховете на петте пръста на едната си ръка с върховете на съответните пет пръста на другата ръка, ще видим, че в това положение можем да разделим един от друг и да повдигнем всички двойки пръсти, освен двойката на безименните. Красивото и романтично китайско обяснение е, че съпругата и съпругът трябва да бъдат завинаги заедно , в добро и в зло. Сподели:", "date": "2018.07.03", "title": "НЕВЕРОЯТНО! Ето защо носим брачната халка на безименния пръст"}
{"url": "http://pik.bg/%D0%B1%D1%8A%D0%BB%D0%B3%D0%B0%D1%80%D0%B8-%D0%B4%D0%B0%D0%B4%D0%BE%D1%85%D0%B0-%D0%BA%D1%83%D0%BF-%D0%BF%D0%B0%D1%80%D0%B8-%D0%B7%D0%B0-%D0%B5%D0%BA%D1%81%D0%BA%D1%83%D1%80%D0%B7%D0%B8%D1%8F-%D0%B4%D0%BE-%D0%BA%D0%B0%D0%BD%D0%B0%D0%B4%D0%B0-%D0%BD%D0%BE-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B6%D0%B5%D1%81%D1%82%D0%BE%D0%BA%D0%BE-%D0%BF%D1%80%D0%B5%D1%86%D0%B0%D0%BA%D0%B0%D0%BD%D0%B8-news762708.html", "text": "Измама с екскурзия в Канада за хиляди долари? Туристическа група от Самоков и Пазарджик плати хиляди долари за екскурзия отвъд Океана за няколко седмици, която обаче съвсем не се оказва такава, каквато им е обещано. “Представител и собственик на туристическата фирмата е Станислава Банкова. Плащането беше извършено на три пъти. Първоначално бяха две вноски от по 3 500, а после една от 1600. Значи сме платили 8 600 лева. Доплатихме и още пари за някои вътрешни екскурзии”, посочи един от участниците в туристическата група Райко Масларски пред Нова телевизия. Още при кацането си в Торонто обаче те разбират, че нещо не е наред. В хотела им казват, че четирите им нощувки не са платени. Следващата спирка са градовете Квебек и Отава, където двете нощувки са платени. В Монреал обаче туристите се сблъскват с нов проблем – нощувките там също не са заплатени. В програмата е предвиден и круиз с кораб… който също се оказва неплатен. “От фирмата нищо не обясниха. Казаха общи приказки”, коментира Масларски. Накрая цялата група се завръща в България на собствени разноски. От туристическата агенция обещаха да компенсират подведените туристи. Сподели:", "date": "2018.07.03", "title": "Българи дадоха куп пари за екскурзия до Канада, но останаха жестоко прецакани"}
{"url": "http://pik.bg/%D0%B4%D0%B6%D0%B0%D0%BC%D0%B1%D0%B0%D0%B7%D0%BA%D0%B8-%D0%BF%D1%80%D0%B8%D0%B7%D0%BE%D0%B2%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4%D0%B0-%D0%BD%D0%B5-%D0%B4%D0%BE%D0%BF%D1%83%D1%81%D0%BA%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0-%D0%BD%D0%B8-%D0%BF%D1%80%D0%B5%D0%B2%D1%8A%D1%80%D0%BD%D0%B5-%D0%B2-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%BE-%D0%B3%D0%B5%D1%82%D0%BE-news762759.html", "text": "Поздравявам Ви, че защитихте позиция, която е била лично моя и на моята политическа сила ВМРО още от 2013-а година, а именно – здрава охрана на външните граници, смазване на каналджийството, недопускане на прилагането на несправедливите клаузи от Дъблинския регламент, които ощетяват държавите, които са гранични за ЕС. Това заяви днес в свое изказване в залата на Европарламента Ангел Джамбазки – български евродепутат и заместник-председател на ВМРО. Днешното заседание на ЕП бе посветено на приключването на 6-месечното председателство на България на Съвета на ЕС. То започна с изказване на българския премиер Бойко Борисов. Към българския министър-председател Ангел Джамбазки се обърна с поздравление за позицията на българското правителство по отношение на нелегалната имиграция. Той напомни, че граничните страни и конкретно България не са били колониални държави и не са печелили на основата на чужди ресурси и труд и затова няма никаква причина да плащаме чужди сметки. Който иска да приема разселване – това е негова лична воля. Но ние не можем и не трябва да го правим. Затова правителството трябва да продължи политиката си в тази посока, за да бъде защитен националният ни интерес, призова Джамбазки. Ангел Джамбазки отбеляза, че техническата подготовка на председателство на страната ни е била отлична, което се вижда от изразеното от всички групи в ЕП мнение. Той открои като особено важни политически въпроси, които бяха поставени и защитени по време на председателството ни. Няма българин, който да не разбира значението на това в рамките на Евросъюза да няма граница от Охрид до Черно море, емоционално каза Джамбазки. Затова и поставянето на темата за евроинтеграцията на Западните Балкани е безспорен успех за ЕС – защото дава сигнал за развитие и спиране на центробежните процеси след Брекзит. Според него, и след излизането на Обединеното кралство от Съюза, трябва да се поддържат добрите отношения и да се работи заедно в сферата на сигурността и отбраната. Сподели:", "date": "2018.07.03", "title": "Джамбазки призова България да не допуска Германия да ни превърне в мигрантско гето"}
{"url": "http://pik.bg/%D1%81%D1%8A%D0%B4%D0%B5%D0%B1%D0%BD%D0%B0-%D1%81%D0%B0%D0%B3%D0%B0-%D0%B2%D0%BA%D1%81-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D0%B8-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%BB%D0%B8%D0%BB%D0%B8-%D0%BC%D0%B0%D1%80%D0%B8%D0%BD%D0%BA%D0%BE%D0%B2%D0%B0-%D0%BD%D0%B0-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%81%D0%BA%D0%B8%D1%8F-%D1%81%D1%82%D0%BE%D0%BB-%D0%B2-%D0%B1%D0%BD%D1%80-news762757.html", "text": "Никой не може да \"възстанови\" обидата, възмущението, изненадата от удара срещу Лили. И тъй като националното радио е на данъкоплатците, сред които съм, доволна съм от решението на Съда, коментира Терзиева. Сподели:", "date": "2018.07.03", "title": "СЪДЕБНА САГА! ВКС възстанови водещата Лили Маринкова на директорския стол в БНР"}
{"url": "http://pik.bg/%D0%B1%D0%B5%D0%BD-%D1%81%D1%82%D0%B8%D0%BB%D1%8A%D1%80-%D1%81%D1%82%D0%B0%D0%BD%D0%B0-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%BD%D0%B0-%D0%BE%D0%BE%D0%BD---%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8-%D0%B2-%D0%B3%D0%B2%D0%B0%D1%82%D0%B5%D0%BC%D0%B0%D0%BB%D0%B0-news762771.html", "text": "Бен Стилър е поредната холивудска звезда, която обединява усилия с ООН. След като Анджели Джоли вече години обикаля най-конфликтните точки на земята, за да помага на пострадалите от военните действия, сега звездата от \"Нощ в музея\" се присъединява към отбора на посланиците на добра воля към Върховния комисариат за бежанците. \"Аз съм горд и за мен е огромна чест да изпълнявам тази ролята в организация, която работи неуморно по целия свят, за да помогне на мъже, жени и деца, които бягат от войната, терора и преследването\", заяви Стилър. Това изявление актьорът даде на първата си благотворителна мисия до Гватемала. Той посети бежанци в страната, които е трябвало да напуснат домовете си в Централна Америка заради насилието и засилваща се престъпност. \"Семейството, с когото се запознах в Гватемала, заедно с децата си са били подложени в миналото на невъобразим страх и насилие\", разказа актьорът. \"Аз лично съм виждал неговата ангажираност към защита на бежанците в света и изключителната му способност да говори за сложния проблем с миграцията по ясен, страстен и убедителен начин\", обоснова решението на ООН Върховният комисар за бежанците Филипо Гранди, цитиран от \"Монитор\". Сподели:", "date": "2018.07.03", "title": "Бен Стилър стана посланик на ООН - помага на бежанци в Гватемала"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BC%D0%B0%D0%B4%D1%80%D0%B8%D0%B4-%D1%80%D0%B5%D0%B0%D0%BB-%D1%81%D0%BA%D0%BE%D1%87%D0%B8-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B8%D0%BD%D1%82%D1%80%D0%B8%D0%B3%D0%B0-%D1%81-%D0%BD%D0%B5%D0%B9%D0%BC%D0%B0%D1%80-news762695.html", "text": "Европейският шампион Реал (Мадрид) не скри гнева си срещу испанската национална телевизия TVE заради информация, че клубът е отправил оферта за бразилския национал Неймар. TVE обяви вчера, че разполага с \"информация от достоверни източници\" за оферта на Реал към ПСЖ на стойност космическите 310 милиона евро, като самият Неймар ще получава по 45 милиона евро за период от седем години. През миналото лято кариоката премина от Барселона при парижани срещу 222 милиона евро и подписа договор до 2022 година с \"принцовете\", пише \"Гол.бг\". \"Футболен клуб Реал категорично отрича информацията на TVE за наша оферта към Неймар. Това е абсолютна лъжа. Не сме правили никакви предложения към ПСЖ или техния футболист. Учудени сме, че националната испанска телевизия разпространява фалшива информация без да потърси мнението на замесените страни и да провери информацията си\", се казва в отговора на \"белия балет\". Сподели:", "date": "2018.07.03", "title": "СКАНДАЛ В МАДРИД! Реал скочи на национална телевизия заради интрига с Неймар"}
{"url": "http://pik.bg/%D1%84%D0%B5%D1%80%D0%B8%D0%B1%D0%BE%D1%82-%D1%81%D1%8A%D1%81-140-%D0%B4%D1%83%D1%88%D0%B8-%D0%BD%D0%B0-%D0%B1%D0%BE%D1%80%D0%B4%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D0%B8%D0%BD%D0%B4%D0%BE%D0%BD%D0%B5%D0%B7%D0%B8%D1%8F-news762752.html", "text": "Корабче с близо 140 души на борда се преобърна край бреговете на Индонезия, предаде ТАСС. Китайската информационна агенция Синхуа съобщи, че ферибот е потънал в Централна Индонезия. На борда е имало 139 пътници. Започнала е издирвателно-спасителна операция, каза представител на индонезийските власти, цитиран от Синхуа. ДПА съобщи за най-малко шестима загинали. Плавателният съд започнал да се пълни с вода заради пробив, след което се наклонил на една страна и се преобърнал край остров Сулавеси. Миналия месец близо 200 души загинаха при потъването на ферибот във вулканично езеро на западния индонезийски остров Суматра. Сподели:", "date": "2018.07.03", "title": "Ферибот със 140 души на борда се обърна край Индонезия"}
{"url": "http://pik.bg/%D0%BD%D0%BE%D0%B2%D0%B8-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BC%D0%B8%D1%81%D1%82%D0%B5%D1%80%D0%B8%D0%BE%D0%B7%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BF%D0%BE%D0%BC%D0%B0%D0%B3%D0%B0%D0%BB-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%BA%D1%80%D0%B0%D0%B9-%D1%81-news762762.html", "text": "Единият от предполагаемите организатори на атентата на летище „Бургас” е бил във Видин няколко дни преди взрива. Това твърди прокуратурата, стана ясно днес в Специализирания наказателен съд, след като бяха разпитани няколко свидетели по делото, предава Флагман. Свидетелката Мариела Янева – служителка във видинския хотел „Дунав”, обясни, че на 14 юли 2012 г. (четири дни преди атентата) при тях е отседнал ливанецът Мохамед Мохамед. Сутринта тя застъпила на смяна, когато Мохамед напуснал хотела. Любопитното е, че във фоайето той бил чакан от българин, който му оказвал помощ. Ливанецът бил млад, на около 25 – 30 г., с тъмна коса. Не говорел английски. Отговарял само с „да”, след като му задавали въпроси. Мариела застъпила на смяна около 8 – 8,30 ч. В хотела дошъл българин на около 45-50 г., с височина 170-180 см, оплешивяващ. Той чакал ливанеца да слезе от стаята. Споделил, че е от Видин и че се запознал с Мохамед по пътя София – Видин. Мохамед междувременно освободил стаята на хотела. Служител пък проверил минибара и установил, че ливанецът е консумирал напитки, но не си платил. Тогава Мариела хукнала по улицата да го гони, тъй като той вече бил тръгнал заедно с мистериозния си български приятел. „Помахах да се върнат. Ливанецът се върна”, разказва Мариела Янева. Показанията й от досъдебното производство днес бяха четени в съда, тъй като тя заяви, че вече не си спомня нищо. Мариела поискала от Мохамед да плати 7 лева, той й дал 10. По отношение на българина тя е заявила при разпита, че би го познала. Дали все още го помни, днес не стана ясно. Но  след въпрос дали след това го е срещала, тя отговори отрицателно. Свидетелката днес обаче предположи, че видинчанинът вероятно е помагал на ливанеца и го е настанил в дома си, защото той може би е бил беден. Съдията обаче прекъсна Мариела именно защото това вече е в сферата на предположенията. Към момента разследващите не са установили кой е българинът, помагал на терориста. Припомняме, че задочно подсъдими по делото са Мелиад Фарах и Хасан ел Хадж Хасан. Двамата все още се издирват. Според държавното обвинение ливанецът от Видин всъщност е бил някой от тях. „Единият от тях е. Те са с няколко самоличности”, каза окурор Красимир Тренчев след заседанието. На питане дали това е сигурно, той отговори: „Да”. Днес стана ясно, че бомбаджията, който загина на летището край кв. Сарафово, пък е бил на хотел във Варна в края на юни. След въпрос на „Флагман” друга прокурорка по делото каза, че атентаторите са били в няколко града в страната в дните преди взрива. Сред тях са Видин, Варна и Бургас. \"Ще се убедите и в другите свидетелски показания, които тепърва предстоят - те ще доизясняват движението на лицата на територията на страната\", каза още служителката на държавното обвинение. Припомняме, че атентатът бе на 18 юли 2012 г. При него загинаха петима израелски граждани и един българин – шофьорът на автобуса, който е трябвало да извози израелските туристи до хотела им в Слънчев бряг. Сподели:", "date": "2018.07.03", "title": "НОВИ ГОРЕЩИ РАЗКРИТИЯ! Мистериозен българин помагал на терорист, организирал атентата край Сарафово"}
{"url": "http://pik.bg/%D1%83%D0%B4%D0%B0%D1%80%D0%B8%D1%85%D0%BC%D0%B5-%D0%B4%D1%8A%D0%BD%D0%BE%D1%82%D0%BE-%D0%B8%D1%81%D0%BA%D0%B0%D1%82-%D0%BB%D0%B8%D0%BD%D1%87-%D0%B7%D0%B0-%D0%BD%D0%B0%D0%B3%D0%BB%D0%B8%D1%8F-%D0%BA%D1%80%D0%B0%D0%B4%D0%B5%D1%86-%D0%BF%D0%BB%D0%B0%D0%BC%D0%B5%D0%BD-%D0%BE%D1%82%D0%BC%D1%8A%D0%BA%D0%BD%D0%B0%D0%BB-%D0%B4%D0%B0%D1%80%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D0%B1%D0%BE%D0%BB%D0%BD%D0%BE-%D0%B4%D0%B5%D1%82%D0%B5-%D0%B2-%D0%B1%D1%83%D1%80%D0%B3-news762666.html", "text": "Нагла кражба на дарения за болно дете от детска футболна школа разяри родители и треньори в Бургас. Те призоваха крадецът да бъде разпознат по кадрите от охранителната камера и да бъде заловен и наказан, предава Би Ти Ви. Кражбата е по време на републиканския футболен турнир за малки деца, когато спортният комплекс е пълен с участници и родители. Възрастен мъж влиза в детската школа \"Звездичка\" и спокойно изнася кутията с дарения за лечението на болно дете. „Тръгнах, кутията беше там, след десетина минути ми звънят колегите и викат „Кутията я няма, да не си я взел да я занесеш?” и аз казвам „Не, не съм взимал, звънете на момчето, което преглежда камерите”. Звъннаха и той ни прати кадрите\", разказва президентът на футболния клуб Петър Алексиев. На записа се вижда добре облечен мъж на около 50 години. Подаден е сигнал в полицията. Парите са за 5-годишния Цвети, който е опериран от тумор на надбъбречната жлеза. В момента детето е на химиотерапия в истанбулска клиника. Момченцето тренирало футбол преди да се разболее. Кутии като тази, която е открадната от детската футболна школа за дарения има поставени на 250 места в Бургас. И треньорите, и родителите са потресени от наглото престъпление. За терапията на Цвети са нужни 50 хиляди евро. От футболната школа се надяват да съберат парите, а крадецът да бъде заловен и наказан. Още вчера стана ясно, че злосторникът е Пламен от блок 49 в ж.к. \"Славейков\" Сподели:", "date": "2018.07.03", "title": "УДАРИХМЕ ДЪНОТО! Искат линч за наглия крадец Пламен, отмъкнал даренията за болно дете в Бургас (СНИМКИ)"}
{"url": "http://pik.bg/%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B4%D1%8F%D0%B4%D0%BE%D1%82%D0%BE-%D0%BD%D0%B0-11-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%B4%D0%B5%D1%82%D0%B5-%D1%85%D0%B2%D0%B0%D0%BD%D0%B0%D1%82%D0%BE-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3-news762675.html", "text": "Клипът взриви социалните мрежи, като повечето реакции към малкия шофьор бяха положителни. Дядото на детето Лъчезар разказа за случилото се. По думите му малкият Адриан просто преместил колата с няколко метра от паркинг на голяма верига магазини. „Отидохме към 15.30 в неделя на пазар с баба му. Спряхме пред две инвалидви паркоместа“, посочи той, като уточни, че накарал детето да помести колата, защото не искали да пречат на паркоместата. Адриан се учи да шофира от около 2 години, но му е позволено да възприема бавно нещата. Момчето кара с дядо си няколко метра предимно на поляни и ниви, където няма хора. „От 8-9-годишен подкарва колата, вкарва я в гаража. Аз го уча и аз съм виновен за вчерашната случка. Сгреших, то е ясно, че сгреших“, обясни дядото пред Нова телевизия. Той заяви, че има доверие на внука си, който се учи да тръгва и да спира с колата. „Бяхме много притеснени цялото семейство, но вече се поуспокоихме“, коментира още Лъчезар. По мнението на самото дете то не кара кола, но се учи на някои умения. 11-годишно момче седна зад волана на колата на дядо си и я подкара. Сподели:", "date": "2018.07.03", "title": "Проговори дядото на 11-годишното дете хванато да шофира на паркинг"}
{"url": "http://pik.bg/%D0%B1%D1%8A%D1%80%D0%B7%D0%B0-%D1%80%D0%B5%D0%B0%D0%BA%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D1%80%D0%B0%D0%B4%D0%B5%D1%86%D0%B0-%D0%BD%D0%B0-%D0%BA%D1%83%D1%82%D0%B8%D1%8F%D1%82%D0%B0-%D1%81-%D0%B4%D0%B0%D1%80%D0%B5%D0%BD%D0%B8%D1%8F-%D0%B7%D0%B0-%D0%B1%D0%BE%D0%BB%D0%BD%D0%B8%D1%8F-%D1%86%D0%B2%D0%B5%D1%82%D0%B8-news762706.html", "text": "В резултат на бързите полицейски действия е установен и задържан извършителя на деянието – това е : 44 годишния П.Ц. от Бургас, който направил пълни самопризнания и върнал отнетата кутия за дарения и част от сумата в нея. Работата по случая продължава от служители на Второ Районно управление – Бургас. На 2 юли, около 16.00 ч. във Второ Районно управление - Бургас е получено съобщение от 30-годишен бургазлия за това, че за времето от 13.20 ч. до 13.40 ч. от входа на футболно игрище \"Звездичка арена\" в к-с \"Славейков\" е извършена кражба на пластмасова кутия за дарения, в която се събирали пари за лечение на болния Цвети. Това съобщиха от ОДМВР-Бургас. Сподели:", "date": "2018.07.03", "title": "Бърза реакция! Арестуваха крадеца на кутията с дарения за болния Цвети"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B7%D0%B0%D1%82%D0%B2%D0%B0%D1%80%D1%8F%D1%82-%D1%87%D0%B0%D1%81%D1%82-%D0%BE%D1%82-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%82%D1%80%D0%B0%D0%BA%D0%B8%D1%8F-news762703.html", "text": "Агенция „Пътна инфраструктура“ До 17.00 часа днес движението се осъществява само в изпреварващата лента в участъка км 42 - км 43 в посока Бургас на автомагистрала \"Тракия\" поради ремонти работи. Това съобщиха от пресцентъра на . Шофьорите да се движат с повишено внимание и съобразена скорост, спазвайки пътната сигнализация. Сподели:", "date": "2018.07.03", "title": "ВАЖНО! Затварят част от магистрала  \"Тракия\""}
{"url": "http://pik.bg/%D0%BC%D0%B8%D0%BB%D0%B8%D0%BE%D0%BD%D0%B5%D1%80%D1%81%D0%BA%D0%B8-%D1%82%D1%80%D0%B5%D0%B2%D0%BE%D0%B3%D0%B8-%D0%BF%D0%B0%D1%80%D0%B8%D1%81-%D1%85%D0%B8%D0%BB%D1%82%D1%8A%D0%BD-%D0%BD%D0%B0-%D1%82%D1%80%D1%8A%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B3%D0%BE%D0%B4%D0%B5%D0%B6%D0%BD%D0%B8%D1%8F-%D1%81%D0%B8-%D0%BF%D1%80%D1%8A%D1%81%D1%82%D0%B5%D0%BD-news762680.html", "text": "Eдин от страховете на Парис Хилтън е някой да не открадне 20-каратовия й годежен пръстен. Бижуто на хотелиерската наследница се оценява на 2 милиона долара, поради което тя е направила негови копия за пътуване в чужбина. \"Направих три реплики, защото се притеснявам да нося истинския в някои държави. Затова имам направени няколко, за да ги нося, когато съм диджей или пътувам до определени места\", разказа Хилтън. Актьорът Крис Зилка зарадва с пръстена 37-годишната красавица по време на празничната им ски ваканция в Аспен, Колорадо, в края на миналия декември. Двамата още не са издали точната дата за сватбата си и къде ще се проведе церемонията, но искат събитието да се състои тази година, пише \"Монитор\". Сподели:", "date": "2018.07.03", "title": "МИЛИОНЕРСКИ ТРЕВОГИ! Парис Хилтън на тръни заради годежния си пръстен"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%82%D1%80%D1%83%D0%BF%D0%B0-%D0%B4%D0%BE-%D0%B2%D0%BE%D0%B5%D0%BD%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news762679.html", "text": "70-годишният Стефан Нейков е бил намерен снощи мъртъв. По непотвърдена информация мъжът е от Пловдив. Тялото е било открито в кола. Човекът е бил сам и вероятно е шофирал към дома си. Тялото е откарано в съдебна медицина. Очаква се днес аутопсията да установи от какво е издъхнал възрастният човек, предава Пловдив24.бг. Припомняме, че снощи се появи информация, че мъжът, открит в кола в до Военна болница в Пловдив, е бил застрелян. Сподели:", "date": "2018.07.03", "title": "ОТ ПОСЛЕДНИТЕ МИНУТИ! Първи подробности за трупа до Военна болница в Пловдив"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D1%82%D0%B0%D1%8F%D0%BD%D0%B8-%D0%BF%D1%80%D0%B5%D0%B4%D0%B8-%D0%B4%D0%B0-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-news762688.html", "text": "Премиерът Бойко Борисов ще представи днес пред Европейския парламент  в Страсбург резултатите от Българското председателство на Съвета на Европейския съюз. Преди участието в пленарната сесия българският премиер се срещна с председателя на Европейския парламент Антонио Таяни. “Приоритетите, които заложи Българското председателство, успяха”, каза председателят на ЕП. Той благодари за доброто сътрудничество по време на председателството.  “Работихме много успешно лично с теб, твоя екип и министрите”, подчерта Таяни пред премиера Борисов. “Обещахме в началото на нашето Председателство и това направихме - търсихме консенсус между държавите и институциите, дори и когато имаше големи противоречия”, каза министър-председателят. Той изрази увереност, че темата за развитието на страните от Западните Балкани ще остане сред приоритетните политики на ЕП. “Нашите успехи са и ваши, защото ако не работихме заедно, никога нямаше да се случат“, подчерта премиерът. Той акцентира върху важността на проектите за инфраструктурна, транспортна и дигитална свързаност, посочвайки че това ще бъде гарант за сигурността и мира в региона, включително и по темата с миграцията. Сподели:", "date": "2018.07.03", "title": "ПЪРВО В ПИК TV! Борисов се срещна с Таяни преди да представи резултатите от европредседателството"}
{"url": "http://pik.bg/%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B8%D0%BC%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B0-%D1%81%D1%8A%D1%81-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%B8%D0%B7%D0%B4%D0%B5%D0%BB%D0%B8%D1%8F-news762689.html", "text": "Не сме сигурни, че във всички случаи средствата се използват по предназначение. Агенцията по социално подпомагане води дела към недобросъвестни получатели на средства за медицински изделия. Това заяви социалният министър Бисер Петков пред Б Ти Ви по повод разкритията, че един слухов апарат струва 146 лв. за фирмата, която го купува, а след това се продава за 406 лв. Той добави, че е публична тайна, че има злоупотреби със средства. \"Това е основанието да се намали целевата помощ за това изделие. Намалени са пределните размери на антидекопитални дюшеци, възглавници, комбиниран стол – те се използват масово и понякога не са нужди, там има най съществено разминаване между оповестените цени. Но има позиции, по които бюджетът е увеличен - за кръвни епитези, перуки, цифрови слухови апарати\", допълни Петков. Той уточни, че списъкът с изделия не е актуализиран от 90-те години на миналия век. Сега обаче са добавени три нови позиции: детски инвалидни колички, детски рингови инвалидни колички и вертикализатори. Целта на министерството е ежегодно да се правят актуализации и да се добавят по-модерни изделия. Според социалния министър има всички индикации, че в сектора се правят схеми на изписване на изделия, без да има нужда - те започват от лекарските комисии. Контролът обаче се засилва с промените, които влезнаха в сила от 1 юли - разработва се координационен механизъм между НЗОК, Министерство на здравеопазването и това на труда и социалната политика. Другите промени са за по-добро целенасочване на целевите помощи за покупка на помощни съоръжения за хората с увреждания. \"Държавата отделя над 52 млн. годишно за изплащане на тези помощи. Другото е облекчаване на административната процедура за тези хора. Променя се начина на отпускане и изплащане на тази помощ – ако тя досега се получаваше директно от правоимащите лица като парични средства, сега се насочва към доставчиците на медицински изделия, така ще отпадне посещението в дирекция Социално подпомагане\", обясни Бисер Петков. Той коментира и внесения в Народното събрание законопроект за личната помощ от омбудсмана Мая Манолова. Според Петков с него не се решават устойчиво и комплексно проблемите. \"Ние продължаваме работата по два законопроекта – за хората с увреждания и за социалните услуги. Манолова откликна на исканията на майките на деца с увреждания, пътят на омбудсмана до парламента е по-кратък отколкото на едно министерство. С нея работим заедно в работните групи. Сметката от 100 млн. лв, която тя направи, е доста условна\", заяви министърът. Той уточни, че оставката му е депозирана при премиерът от 11 юни, с него имали нормална комуникация. Сподели:", "date": "2018.07.03", "title": "Социалният министър призна, че има злоупотреба със средства за медицински изделия"}
{"url": "http://pik.bg/%D0%B3%D0%BE%D1%80%D0%B5%D1%89-%D0%B0%D1%82%D0%B5%D0%BC%D0%B0-%D1%88%D0%B5%D1%84%D1%8A%D1%82-%D0%BD%D0%B0-%D0%BF%D0%BE%D0%B6%D0%B0%D1%80%D0%BD%D0%B0%D1%82%D0%B0-%D1%81-%D0%BF%D0%BE%D1%81%D0%BB%D0%B5%D0%B4%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D1%81%D0%BB%D0%B5%D0%B4-%D0%BD%D0%B0%D0%B2%D0%BE%D0%B4%D0%BD%D0%B5-news762672.html", "text": "Животът постепенно се нормализира. Няма опасност, която в момента да застрашава живота и здравето на хората. Благодаря на колегите, които участваха в спасителни акции след наводнението, добре се справиха. Това каза директорът на Главна дирекция „Пожарна безопасност и защита на населението“ гл. комисар Николай Николов пред Би Ти Ви. „Основните проблеми през лятото, довеждащи до възникване, се дължат на хората, изгарящи стърнищата и почистването на пасбищата. Това са проблеми, с които се борим, санкциите са сурови“, подчерта комисар Николов. Той добави, че като цяло действията на екипите са били навременни. „Нямаше пострадали хора. Организацията ни беше насочена за ранно предупреждаване и хората изпълняваха стриктно, това което им казвахме. Изведохме 50 човека от опасни зони, 3 евакуирахме с пряка опасност за живота в района на Правец, спасихме и животни. Много е важно предварително да имаме информация, както за превенция, така последствията са по-малки“, каза комисар Николов. „Колегите от полицията направиха такава организация, че имаше спокойствие. Не се допусна мародерстване“, подчерта той. „Друг проблем е това, че хората не си застраховат имуществото. Когато има бедствие домовете се възстановяват на 90% . Това ще се промени в бъдеще“, каза шефът на пожарната. „Към момента има 3004 доброволци, 2500 са преминали обучение. Изискванията към кандидатите са да са физически здрави и да не са криминално проявени. Обикновено доброволците отиват след нас, след като вече има създадена организация“, посочи той „Всеки момент Министерски съвет ще приеме национална Стратегия за намаляване на риска от бедствия. Трябва предварително да създадем организация за реакция, за да сме готови. Трябва да действаме превантивно, а не реактивно. Инвестираме в обучения и предпазни облекла на пожарникарите, както и в нова техника“. Сподели:", "date": "2018.07.03", "title": "ГОРЕЩ АТЕМА! Шефът на пожарната с последна информация за ситуацията в страната след наводненията"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B2%D0%B5%D1%80%D1%81%D1%82%D0%B2%D0%BE-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BE%D1%82%D0%BA%D1%80%D0%B8%D1%82%D0%B8%D1%8F%D1%82-%D0%B2-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D1%81%D1%82%D0%B5%D1%84%D0%B0%D0%BD---%D0%BF%D1%80%D0%B5%D0%B1%D0%B8%D1%82-%D0%B4%D0%BE-%D1%81%D0%BC%D1%8A%D1%80%D1%82-news762694.html", "text": "Прокуратурата разследва убийство във връзка с починалия снощи 71-годишен мъж в близост до Военна болница в Пловдив. Това съобщи зам. окръжният прокурор Галин Гавраилов, цитиран от \"Фокус\". „Мъжът е бил пребит и е починал в резултат от побой”, каза прокурор Гавраилов. Той е бил открит около 21.30 часа, близо до автомобила си, с множество травматични увреждания и наранявания по цялото тяло. „Коя от раните е довела до смъртта му ще стане ясно след аутопсията”, каза още прокурор Галин Гавраилов. Сподели:", "date": "2018.07.03", "title": "ШОКИРАЩИ ПОДРОБНОСТИ! Зверство в Пловдив! Откритият в колата си Стефан - пребит до смърт"}
{"url": "http://pik.bg/%D0%B7%D0%B0%D1%80%D0%B8%D0%B1%D1%8F%D0%B2%D0%B0%D1%82-%D0%BB%D0%B5%D0%B2%D1%81%D0%BA%D0%B8-%D1%81-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%BC%D0%B5%D0%BD%D1%82%D0%B5%D1%82%D0%B0-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8-%D0%B5%D0%B2%D1%80%D0%BE-news762696.html", "text": "Бразилският защитник Жубал Роха Мендес Жуниор е бил предложен на Левски, пише \"Тема спорт\". Ако се стигне до негов трансфер, то по всяка вероятност той ще заиграе на \"Герена\" като преотстъпен. Жубал има договор с Витория Гимараеш, който през изминалото първенство завърши на девето място в местната Примейра лига. Цената на бранителя е висока. Според специализирания сайт transfer-markt.com 24-годишният играч струва 1.25 милиона евро и Левски няма как да си позволи да го закупи. Проблем може да се окаже и фактът, че Жубал няма европейски паспорт. Той е роден на 29 август 1993 година, висок е 190 сантиметра. През изминалия сезон е изиграл общо 32 мача във всички турнири, в които е вкарал 1 гол. На Левски е предложен и бразилският бек Лион. Пълното име на играча е Хосе Лион Барбоса де Лучена, като той е собственост на Рио Аве. Лион има португалски паспорт и няма да заема квота за играчи извън ЕС. Сподели:", "date": "2018.07.03", "title": "Зарибяват Левски с бразилски ментета за милиони евро"}
{"url": "http://pik.bg/%D1%87%D1%83%D0%B4%D0%BE-%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BF%D0%BE%D0%BB%D0%B7%D0%B8%D1%82%D0%B5-%D0%BE%D1%82-6-%D1%87%D0%B0%D1%88%D0%B8-%D0%BA%D0%B0%D1%84%D0%B5-%D0%BD%D0%B0-%D0%B4%D0%B5%D0%BD-news762629.html", "text": "Употребата на шест чаши кафе дневно може до доведе до намаляване на вероятността от преждевременна смърт с 16 процента, изясняват учени от Националния институт по онкология в САЩ и от Националния инсттитут по здравеопазване на САЩ, цитирани от РИА Новости. Резултатите от изследването им са публикувани на сайта на списанието на Американската медицинска асоциация. В периода между 2006 и 2016 година учените следили здравето на около 500 000 британци на възраст между 38 и 73 години. По-конкретно, те се интересували от това по колко чаши кафе на ден пият изследваните. Учените изчислили, че при тези, които употребяват до осем чаши кафе на ден, намаляването на риска от преждевременна смърт е 14 процента. При тези, които изпивали до шест чаши, този показател бил 16 процента. В по-малка степен рискът намалява при тези, които пият по пет и по-малко чаши кафе на ден. Учените потвърждават, че умерената употреба на кафе е полезна като цяло за човешкото здраве. Според онкоепидемиологът доктор Ерик Лотфилд, намаляването на риска от преждевременна смърт се наблюдава при всички любители на кафето, като няма значение от това дали кафето е разтворимо, без кофеин или стандартно. Съществуват редица изследвания, които потвърждават безвредността или ползата от кафето. В същото време обаче, в зърната на кафето се съдържа химичен акриламид, който може да предизвика онкологични заболявания. Към момента не съществуват неопровержими доказателства, че като цяло ползите от кафето превишават вредата от него. Сподели:", "date": "2018.07.03", "title": "ЧУДО! Учени разкриха ползите от 6 чаши кафе на ден"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BF%D1%83%D1%82%D0%B8%D0%BD---%D1%82%D1%80%D1%8A%D0%BC%D0%BF-news762705.html", "text": "Предстоящата среща между президентите на Русия и САЩ Владимир Путин и Доналд Тръмп в Хелзинки е една от най-дискутираните теми от руските всекидневници. \"Аз наистина смятам, че предстоящата среща на президентите Путин и Тръмп ще помогне да се намерят начини за уреждане на сирийския въпрос, което би могло да спре неконтролирания бежански поток. Неотдавна ние се убедихме, че преговори може да се водят даже със Северна Корея . Мисля, че двамата президенти са достатъчно силни, за да вземат решения, които да спасят живота, съдбите и цели поколения \", посочва Борисов. \"Известия\" публикува и статия на Андрей Бистрицки, председател на Фонда за развитие и подкрепа на дискусионния клуб \"Валдай\", според когото времето на срещата Путин-Тръмп - 16 юли - е избрано неслучайно . Най-вече за това, че много от най-съществените противоречия в съвременния свят отчаяно се нуждаят от решение и прекият диалог между Москва и Вашингтон би могъл да се окаже твърде полезен. Поради много причини Русия успя да заеме в днешния свят достатъчно уникално положение. Без нея е трудно да се построи що-годе устойчива конфигурация на съвременния свят. И з а САЩ като един от водещите играчи е доста изгодно , намирайки съгласие с Русия, да изградят важен елемент от конструкцията на новия международен ред, пише Бистрицки. Авторът смята, че не е случайно и това, че срещата ще се състои след твърде важната среща на върха на НАТО и след тежките дебати в Евросъюза по проблемите на миграцията . Сподели:", "date": "2018.07.03", "title": "ЕКСКЛУЗИВНО В ПИК! Борисов с горещ коментар за срещата Путин - Тръмп"}
{"url": "http://pik.bg/%D0%B3%D0%BE%D1%80%D0%B5%D1%89-%D0%B1%D0%B0%D1%80%D0%BE%D0%BC%D0%B5%D1%82%D1%8A%D1%80-%D0%BD%D0%BE%D0%B2%D0%BE-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B5-%D0%BD%D0%B0-%D0%B0%D0%BB%D1%84%D0%B0-%D1%80%D0%B8%D1%81%D1%8A%D1%80%D1%87-%D0%B0%D0%BA%D0%BE-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D1%81%D0%B0-%D0%B4%D0%BD%D0%B5%D1%81---%D0%B3%D0%B5%D1%80%D0%B1-%D1%80%D0%B0%D0%B7%D0%BC%D0%B0%D0%B7%D0%B2%D0%B0-%D0%B1%D1%81%D0%BF-%D0%BF%D0%B0%D1%82-news762753.html", "text": "При избори днес ГЕРБ ще е първа политическа сила, като спрямо март партията на Бойко Борисов качва 1,5% подкрепа до 24,5%, следвана от БСП с 20,1%. Това показват данни от национално представително проучване на „Алфа Рисърч”. Обединените патриоти отбелязват лек спад (до 5%) и почти се изравняват с ДПС (4,9%). „Воля” и „Демократична България” са под бариерата за влизане с по 2,2%. Още 6,1% подкрепят други политически сили. Една трета от запитаните казват, че не желаят да гласуват. Високият дял на хората, усещащи се непредставени от настоящите парламентарни партии, показва, че въпреки неуспешните опити от последните години, все още има потенциал за нови политически субекти, отбелязват авторите на изследването. Президентът продължава да е политикът с най-висок рейтинг в държавата (54%), но в сравнение с март губи 5 процентни пункта. Увеличава се делът на колебаещите се в преценката за неговата дейност. Бойко Борисов е най-одобряваният партиен лидер (с 37,2% одобрение), следван от Красимир Каракачанов (25,2%) и Корнелия Нинова (23,3%), като обаче и двамата губят популярност. Ръст, за сметка на това, се отича при Валери Симеонов. Томислав Дончев, Лиляна Павлова и Екатерина Захариева са тримата министри с най-висок рейтинг. През юни външният министър измества от тройката военния, който заради ръста на негативните мнения след трагичния инцидент край Пловдив, минава на пета позиция. Като цяло, оценката е, че правителството не показва резултати от реформи в основни сектори. Мнозинството от българите (54%) са убедени, че регионът ни ще бъде по-стабилен и сигурен, ако ЕС има решаващо влияние в него, а не Русия. Като резултат, второ поредно тримесечие одобрението за ЕС не слиза под едни от най-високите регистрирани стойности (60%) Въпреки че нито един от двамата висши държавници не успя да посочи конкретни резултати от посещението си в Русия, 43% от българите са убедени, че Румен Радев е бил успешен и е постигнал позитивни резултати, докато за Борисов така смятат едва 26%. Темата „Белене“ продължава да разделя българското общество. 30% са на мнение, че атомната централа задължително трябва да бъде построена, но за мнозинството икономическият фактор е решаващ – според 59% проектът си струва да се реализира само, ако е икономически изгоден. Сподели:", "date": "2018.07.03", "title": "ГОРЕЩ БАРОМЕТЪР! Ново проучване на \"Алфа рисърч\": Ако изборите са днес - ГЕРБ размазва БСП, Патриотите се изравняват с ДПС, \"Воля\" е аут! Рейтингът на президента пада (ГРАФИКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%80%D0%B0%D0%B4%D0%B5%D0%B2-%D1%83%D0%B4%D0%B0%D1%80%D0%B8-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%81-%D0%BF%D0%B0%D1%80%D0%B5%D0%BD-%D1%87%D1%83%D0%BA-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news762660.html", "text": "Външният министър Екатерина Захариева участва в конференция на тема \"Българското председателство на Съвета на ЕС - време за равносметка\" в присъствието на президента Румен Радев. \"Налице са центробежни сили в ЕС, които поставят под въпрос неговата досегашна архитектура, а според някои медии и неговото съществуване\", заяви по време на откриването на конференцията Румен Радев. \"Получихте и стандартните за всяко европредседателство положителни оценки, но това не трябва да ни заблуждава. Съюзът се намира в такава позиция, че няма друга възможност\", каза още държавният глава. \"Онова, което ще запомни историята, е какво се случи със съюза по време на нашето европредседателство. Когато разглеждаме приоритетите на българското европредседателство, трябва да се абстрахираме от фанфарите за Западните Балкани. Трябва да търсим други отговори - доколко приоритетите бяха избрани и отстоявани, така че да решават критични въпроси за единството и солидарността в ЕС. Доколко България реагира на важни събития по време на нашето европредседателство\", попита президентът. \"Накъде отива Европа и успяхме ли по време на нашето европредседателство да търсим решение на този проблем. Уви, не. Този проблем може да доведе до закриване на Европейския съюз\", обяви Румен Радев. По думите му бъдещето на ЕС е убегнало на нашето европредседателство. \"Мисля, че се случиха събития, които България не ги обсъди и не ги постави на масата по време на нашето европредседателство. България не отчете някои декларации, не отчете въпроса за европейската сигурност. България сама стесни своя хоризонт и не видя какво се случва назад от Западните Балкани\", добави Румен Радев. \"Изплуват нови въпроси и тревоги за ситуацията около Македония, за реалната стойност на Софийската декларация. Едно ръкостискане между президентите на Косово и Сърбия беше представено като решение на проблема. Трябва нов подход за решаване на този проблем, защото противоречията остават\", категоричен е президентът. \"Една от слабостите беше, че имаше употреба на европредседателството за вътрешнополитически пиар. Стремежът България да се представи като лидер на Западните Балкани, стремежът да се представим като партньор на Македония за влизането им в ЕС. Това ще доведе до нови отношения в триъгълника България-Гърция-Македония\", обясни той. \"По време на нашето председателство Брюксел определи четири условия за оценка за готовността на Македония да влезе в ЕС. Едно от тези условия е спазване на договора между Гърция и Македония. Няма и думите за отношенията й с България по договора, който сключихме\", негодува държавният глава. \"България затвърди положението си на периферна държава\", категоричен е Румен Радев. \"Европейското председателство систематично бе употребявано за вътрешнополитически пиар. Протестите се множат, а властта не отговаря. Липсва отношение и има безразличие по тези проблеми. Външната политика не може да бъде легитимация за бездействие по отношение на критично важни за българското общество идеи. Европейската идея не може ад се партизира. Трябва възможно най-бързо да се върнем в суровата българска действителност\", заключи президентът. В конференцията взе участие и вицепремиерът и министър на външните работи Екатерина Захариева. \"Очакванията са високи. Моментът е сложен и тежък за Комисията. Искам да се фокусирам върху няколко важни за България теми не само мненията, които се чуват, че по време на европредседателството не е поставила въпроси важни за българските граждани. Централната тема Западни Балкани е основен български приоритет. България успя да направи един национален свой приоритет общ европейски приоритет\", коментира тя. \"В началото на мандата на тази Комисия президентът Юнкер каза, че разширяването на тази Комисия не е приоритет. През февруари ЕК оповести ясна и дългосрочна стратегия за страните от Западните Балкани, която беше приветствана и подкрепена от всички външни министри на ЕС\", обясни Захариева. \"Успяхме да постигнем категорична позиция за разширяване и започнаха реални преговори с Македония и Албания. Дали сме постигнали нещо конкретно - разбира се, мненията може да се разминават, но по-голяма конкретика от Софийската декларация няма\", категоричен е министърът на външните работи. \"Мога да уверя българските граждани, че българските дипломати се погрижиха в целия процес да има ясно условие, че договорите от нашето европредседателство ще се спазват\", обясни вицепремиерът. \"По време на българското председателство се постигна съгласие в законодателството по отношение на Общия фонд за отбрана. България е с изключително добра репутация след края на председателството. Европа, след края на българското европредседателство, изглежда много по-обединена\", заключи Екатерина Захариева. Сподели:", "date": "2018.07.03", "title": "ИЗВЪНРЕДНО В ПИК TV! Радев удари европредседателството с парен чук (ОБНОВЕНА)"}
{"url": "http://pik.bg/%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BD%D0%B0%D0%BF%D0%B8%D1%80%D0%B0%D1%82-%D0%B4%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news762667.html", "text": "Сред запитаните младежи на възраст между 18 и 24 години в общонационално проучване миналия месец, 31 процента казват, че са склонни да емигрират, съобщава ВЦИОМ. Тази цифра се колебаеше между 21 и 26 процента през последните четири години. Социологическата агенция не посочва причина за увеличението. За желаещите да емигрират млади руснаци трите най-предпочитани страни са Германия - 16 процента, САЩ - 7 процента и Испания - 6 процента, показва проучването, в което са участвали 2000 души. Емиграцията \"отдавна не се свързва със заминаване без възможност за връщане\", казва ръководителят на проучването Степан Лвов, цитиран от ДПА. Почти една трета от младите руснаци биха искали да емигрират, а болшинството предпочитат Германия, съобщи най-голямата държавна социологическа агенция в Русия ВЦИОМ, цитирана от ДПА и Франс прес. Сподели:", "date": "2018.07.03", "title": "Руснаците напират да емигрират в Германия"}
{"url": "http://pik.bg/%D1%80%D0%B0%D0%B7%D0%BD%D0%BE%D0%B1%D0%BE%D0%B9-%D0%B4%D0%B5%D1%8F%D0%BD-%D0%B4%D0%BE%D0%BD%D0%BA%D0%BE%D0%B2-%D1%81%D0%B5%D0%BA%D0%BD%D0%B0-%D0%BC%D0%B5%D1%80%D0%B0%D1%86%D0%B8%D1%82%D0%B5-%D0%BD%D0%B0-%D1%80%D0%B0%D0%B4%D0%B8%D0%BD%D0%B0-%D0%B7%D0%B0-%D0%B2%D1%82%D0%BE%D1%80%D0%BE-%D0%B4%D0%B5%D1%82%D0%B5-news762681.html", "text": "Ha aĸтьopa Дeян Дoнĸoв явнo мy e дoшлo в пoвeчe нoвoтo мy бaщинcтвo, зaщoтo имa нaмepeниe тo дa e и пocлeднoтo мy. Toй вeчe имa двe дeцa - и двeтe мoмчeтa, c ĸoeтo cмятa, чe cи e cвъpшил paбoтaтa c пpoдължaвaнeтo нa poдa. Звeздaтa oт Hapoдния тeaтъp пpoвeл мнoгo cepиoзeн paзгoвop c Paдинa Kъpджилoвa пo тoзи въпpoc. Oбяcнил й, чe нe иcĸa пoвeчe дeцa и дa нe ce нaдявa дa й нaпpaви втopo бeбe. Πo пpинцип aĸтpиcaтa билa нa дpyгo мнeниe пo въпpoca. Tя e нa 32 г. и имa дocтaтъчнo вpeмe дa cтaнe oтнoвo мaйĸa, ĸoeтo билo cpeд плaнoвeтe й зa бъдeщeтo. Дeян Дoнĸoв oбaчe вeчe пpexвъpли 40-тe и нe мy ce зaнимaвa пoвeчe c пeлeнaчeтa, пише \"Клюки\". Дocтaтъчнo мy e, чe в мoмeнтa ce нaлaгa дa cмeня пaмпepcи. Oтдaвнa ce гoвopи, чe имeннo Дeян e шeфът във вpъзĸaтa c Paдинa. Toй взимaл пoвeчeтo peшeния, a тя билa пpинyдeнa дa ce cъглacявa. Aĸтьopът вce пaĸ нaпpaви eдин гoлям жecт ĸъм нeя, ĸaтo й нaпpaви бeбe. Сподели:", "date": "2018.07.03", "title": "РАЗНОБОЙ! Деян Донков секна мераците на Радина за второ дете"}
{"url": "http://pik.bg/%D1%80%D1%83%D1%81%D0%B5%D0%BD%D1%81%D0%BA%D0%BE-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B0%D1%81%D1%84%D0%B0%D0%BB%D1%82-%D0%B2%D1%82%D0%BE%D1%80%D0%B0-%D1%80%D1%8A%D0%BA%D0%B0-news762668.html", "text": "Той е получен след започналите мащабни ремонти по улиците, съобщи БНТ. Кметове и хора от вилните зони вече са поискали да получат от сместа. Фирмите, които правят ремонти, по договор, след като добият фрезования асфалт, го предават на склад. Оттам се разпределя по различни обекти и според исканията на кметове и жители на вилни зони. Специалистите обаче уточняват, че този вид асфалт не става за запълване на дупки. Причината е, че не е трайна настилка. Тонове фрезован асфалт в Русенско отново влизат в употреба. Сподели:", "date": "2018.07.03", "title": "Русенско използва асфалт втора ръка"}
{"url": "http://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D1%83%D0%B1%D0%B8%D1%82%D0%B8%D1%8F%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2---%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB-%D0%B2-%D0%B0%D0%B3%D1%80%D0%B0%D1%80%D0%BD%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-news762712.html", "text": "Убиха преподавател в Аграрния университет в Пловдив. Около 21.30 ч до колата си на бул. \"Христо Ботев\" в Пловдив, близо до Военна болница е открит в безпомощно състояние 70 годишният научен работник доц. Стефан Нейков. Минути след пристигането на екип на Спешна помощ, той е починал, предаде БГНЕС. Окръжна прокуратура разследва случая. Доц. Нейков е бил пребит, починал е в резултат на раните от нанесения му побой. Дълги години доц. Стефан Нейков е работил в Института по растително генетични ресурси в Садово, специалност \"Зеленчуци\". Там се е пенсионирал. Преподавател е в Аграрния университет в Пловдив. Сподели:", "date": "2018.07.03", "title": "НОВИ РАЗКРИТИЯ! Убитият в Пловдив - преподавател в Аграрния университет"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B3%D0%BE%D0%BB%D1%8F%D0%BC-%D0%B4%D0%B5%D0%BD-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D1%87%D0%B8%D1%82%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D1%81%D1%82%D1%80%D0%B0%D1%81%D0%B1%D1%83%D1%80%D0%B3-%D0%BF%D0%BE%D1%81%D0%B5-news762714.html", "text": "Премиерът Бойко Борисов представи пред Европейския парламент  в Страсбург резултатите от Българското председателство на Съвета на Европейския съюз. Той благодари на всичкиевродепутати за помощта и допълни, че по време на председателството е имал две срещи с Тереза Мей по повод преговорите за Брекзит, като заяви, че трябва да се върви към цивилизован развод. \"Съвет не давам без да ми се искат, искрено се надявам да са успешни и пожелавам много успехи на Себастиан Курц и на всички австрийци\", зяви премиерът. \"За разлика от България, тук всички евродепутатите работиха в интерес на страната ни. Дори няма смисъл да се цитира моето име, тук се говори за България и всички трябва да сме горди. Представяте ли си това да се беше случило в България, да не работят микрофоните на преводачите. Но както се казва \"председателството свърши и проблемите започнаха\", заяви премиерът. Той благодари на всеки един, който е допринесъл изключително много за отличното представяне на дръжвата ни. \"Нашите предложения продължават да оттекват, защото са добри\", допъни още Борисов. На въпрос как ще кометира думите на президента Румен Радев, че комплиментите са стандартни, Борисов заяви, че е можело и да ги няма. \"Може да е стандартно, но може и ние да имаме ниски стандарти\", заяви премиерът. Министър-председателят разкри, че докато микрофоните не са работели е говорил с германския евродутат Ска Келер за бунтовете й по повод протестите на \"зелените\" у нас и това, че след проведените разговори през тези месеци, самата Скелер се е убедила, че няма проблеми. България ще продължи да гледа напред и да работи за пълното си членство във всички политики на ЕС - Шенген и еврозоната. Това каза премиерът Бойко Борисов, който представи резултатите от Българското председателство на Съвета на ЕС пред членовете на Европейския парламен . „Ние постигнахме висок икономически растеж от 4%, безработицата падна под 6%, нисък външен дълг 24% от БВП към днешна дата. Имаме значим финансов резерв и напрактика нулев бюджетен дефицит“, отбеляза Бойко Борисов. Показали сме, че сме лоялен партньор и сме търпеливи. Аз вярвам в дипломацията, а не в практиката да се налага вето. Всички знаем как свършва това. Девизът на българското председателство беше „Съединението прави силата“ и днес, след 6 месеца, можем да кажем, че силата на съединението е бъдещето на Европа“, каза бъгарският премиер. \"Първото ни председателство по общото мнение беше успешно и България се чувства горд член на ЕС\", заяви Борисов. Сподели:", "date": "2018.07.03", "title": "ПЪРВО В ПИК TV! Голям ден за България! Борисов отчита европредседателството в Страсбург, посече остро Румен Радев (ОБНОВЕНА)"}
{"url": "http://pik.bg/%D0%BC%D0%B2%D1%80-%D0%BF%D1%80%D0%B8%D0%B1%D1%80%D0%B0-%D0%B4%D0%B0%D1%80%D0%B5%D0%BD%D0%B8%D1%8F-%D0%B7%D0%B0-500-000-%D0%BB%D0%B5%D0%B2%D0%B0-%D1%81%D0%B0%D0%BC%D0%BE-%D0%B7%D0%B0-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-news762684.html", "text": "450 203.26 лв. под формата на дарения е получило МВР, което с бюджета си от 1.3 млрд. лв. за тази година е абсолютен рекордьор по харчове. От регистъра на сключените договори и получените от МВР дарения става ясно, че някои от придобивките на ведомството са прелюбопитни. Така например Академията на МВР е получила плахосмукачка, дивани и гладачен каландър. Дарението е направено от един от най-ревностните почитатели МВР - ведомственото предприятие \"БМВ\" ЕООД. Фирмата е дарила мебели и на Областната дирекция на МВР във Варна, съобщава \"Офнюз\". Сред другите традиционни дарители на МВР са общините, които основно са предоставяли гориво за полицейските автомобили. Община Пловдив пък е дарила тестове за накротици за 5 400 лв., а гуми и акумулатори за 1 208 лв. са предоставени от община Смолян на местната дирекция на МВР. Полицията в Ямбол е получила 20 хил. лв., с които са ремонтирани работните и общите помещения на дирекцията. Дърва за огрев пък са получили няколко регионални подразделения и участъци на пожарната в страната. Дарителят е Североизточното държавно предприятие. Дърва са доставени на пожарните в Долни чифлик, Бяла Слатина, Шумен, Нови Пазар, Каолиново, Велики Преслав, с. Крушари, Шабла, Попово, Омуртаг и Антоново. Най-големият дарител за трите месеца е Департаментът по енергетика на САЩ. На 1 март са направени общо 16 дарения, като най-скъпото е Радиационен портален монитор за 243 хил. лв., който е предоставен на граничната полиция в Елхово. Всъщност граничарите в Елхово са получили най-много дарения от САЩ. Сред тях са още Мрежово устройство \"Концентратор\", антена, кожух за камера, компютърна конфигурация, резервно електронно захранване, захранващо таблои  камера. Компютри са дарени на полицията в Бургас и на авиационното звено на Гранична полиция. Само за 2017 г. МВР получи дарения на обща стойност е 2 162 075 лв. Порочната практика за даренията беше спряна през 2014 г. с изцяло новия Закон за МВР, който по-късно беше ремонтиран и от списъка с дарителите бяха премахнати частните фирми. Предприятието БМВ пък беше временно извадено от МВР, но през 2015 г. отново се върна в редиците на вътрешното министерство. Сподели:", "date": "2018.07.03", "title": "МВР прибра дарения за 500 000 лева само за три месеца"}
{"url": "http://pik.bg/%D0%BA%D0%B0%D0%BD%D1%86%D0%BB%D0%B5%D1%80%D1%8A%D1%82-%D0%BD%D0%B0-%D0%B0%D0%B2%D1%81%D1%82%D1%80%D0%B8%D1%8F-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BD-news762627.html", "text": "Приоритетите на Австрия за следващите шест месеца, по време на които страната ще председателства Европейския съвет, ще предстви австрийският канцлер Себастиан Курц  днес пред евродепутати в пленарната зала на Европарламента в Страсбург, съоби БНР. „Европа, която защитава“. Така звучи мотото на вече започналото австрийско председателство на Съвета на Европейски съюз. Изявление ще направи и председателят на Европейския парламент Антонио Таяни. Сигурност и защита на външните граници на Общността, решаване на мигрантската криза, както  и европейската свързаност на страните от Западните Балкани са задачите, които Виена си поставя до края на годината. Обсъждането на резултатите от Срещата на върха на евролидерите от 28 и 29 юни, на която беше постигнато общо споразумение за справяне с миграционния натиск към Стария континент, е сред другите ключове теми, които ще обсъдят днес евродепутатите в Страсбург. Макар и прието от всички страни от Съюза, общото споразумение за миграцията в Брюксел от последния Европейски съвет доведе до политически сътресения в Германия. Според наблюдатели, ако се стигне до политическа криза в Берлин, това ще доведе до замразяването на ключови въпроси пред Евросъюза, сред които и бежанският проблем. Днес ще се проведе и дебатът по пакет за мобилност, предвиждащ нови правила за справянето с незаконните практики в автомобилния превоз, командироването и времето за почивка на шофьорите.  Гласуването ще е утре. Сподели:", "date": "2018.07.03", "title": "Канцлерът на Австрия ще представи приоритетите по време на председателството на страната на  Европейския съвет"}
{"url": "http://pik.bg/%D0%B7%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D0%BC%D0%B5%D1%82-news762624.html", "text": "В мексиканския щат Халиско с едрокалибрено оръжие е бил застрелян в главата кмета на град Текалитлан Виктор Диас, съобщава електронното издание Zeta, позовавайки се на съобщение от местната полиция. Според информацията на правоохранителните органи, кметът е пътувал в автомобил заедно с друг чиновник, когато неизвестни са открили стрелба. Полицията отбелязва, че неизвестните са произвели не по-малко от 30 изстрела. Спътникът на Диас е оцелял, като е бил приет в болница в тежко състояние. Правоохранителните органи са започнали издирване на заподозрени. Сподели:", "date": "2018.07.03", "title": "Застреляха мексикански кмет"}
{"url": "http://pik.bg/%D0%B3%D0%B5%D1%80%D0%BE%D0%B9-%D1%81%D0%B8%D0%BD%D1%8A%D1%82-%D0%BD%D0%B0-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%BF%D0%B0%D1%81%D0%B8-%D0%B6%D0%B5%D0%BD%D0%B0-%D0%BD%D0%B0-%D1%83%D0%BB%D0%B8%D1%86%D0%B0-%D0%B2-%D0%BD%D1%8E-%D0%B9%D0%BE%D1%80%D0%BA-news762638.html", "text": "Синът на американския президент Доналд Тръмп Ерик помогнал на жена, която загубила съзнание край станция на метрото в Ню Йорк, като й се притекъл на помощ и едва не попаднал под колелата на велосипед, съобщава The Epoch Times. Според информацията, след като случайно видели припадналата жена, Тръмп и охраната му спрели автомобила, в който пътували. Ерик Тръмп видял, че наблизо преминава линейка и изскочил на пътя за да я спре. В този момент едва не бил отнесен от преминаващ велосипедист. Синът на Тръмп успял да спре линейката, като медиците оказали първа помощ на пострадалата жена. След като се уверили, че жената е добре, Ерик Тръмп и охраната му напуснали мястото на инцидента. По думите на сина на Доналд Тръмп, това бил първи такъв случай с него в Ню Йарк. Той добавил, че не се чувства герой, и че е бил на точното място в точното време. Сподели:", "date": "2018.07.03", "title": "Герой! Синът на Доналд Тръмп спаси жена на улица в Ню Йорк"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81%D0%B5-%D0%B8%D0%B7%D0%BC%D1%8A%D0%BA%D0%BD%D0%B0-%D0%BE%D1%82-%D0%BE%D0%BF%D0%B8%D1%82%D0%B8%D1%82%D0%B5-%D0%BD%D0%B0-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B4%D0%B0-%D1%80%D0%B0%D0%B7%D0%B1%D0%B8%D1%8F%D1%82-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%B9-%D0%B7%D0%B0--news762626.html", "text": "Министър-председателят на Великобритания Тереза Мей отказа късно снощи да отхвърли варианта за оставане на Великобритания в единния пазар на Европейския съюз и уреждането на общи митнически тарифи с Брюксел, заобикаляйки опитите на британските депутати да разнищят стратегията ѝ за Брекзит, пише The Times, цитиран от „Фокус“. В опитите си да задържи все по-разделените си депутати заедно, британският премиер обеща да сключи споразумение, което ще е добро за бизнеса, докато в същото време не прекрачва червените линии, които си е поставила. Сред остри въпроси, и на моменти враждебни, от собствените си депутати на задните редове в парламента, Мей заобиколи въпроси свързани с митническия съюз, регулациите и преходния период, преди ключовата среща на кабинета за Брекзит в резиденцията на британския премиер Чекърс в четвъртък. Запитана от консервативния депутат Сър Бил Кеш дали ще отрече „абсурдните“ информации, че правителството може да обмисли „някаква форма на легално връщане“ в единния пазар, Тереза Май отрече единствено формалното членство в Европейското икономическо пространство (ЕИП). „Оставането в ЕИП не е вярно, защото то, и в частност формата, който Европейската комисия предлага, не би отговорило на вота на референдума и гласа на британския народ“, заяви той. Мей не отрече, че правителството ѝ сега се стреми към норвежкия модел на сътрудничество в единния пазар, каквито информации се появиха в медиите. Когато консервативният депутатът Джейкъб Рийс-Мог запита Тереза Мей дали би потвърдила, че Великобритания ще напусне митническия съюз на ЕС, след края на преходния период и че няма да бъде вързана към същите тарифни ставки върху стоки, като тези определени от ЕС, тя заяви, че Великобритания ще напусне, отказвайки да отговори на втората част от въпроса. Тя също заобиколи въпрос от лейбъристкия депутат Пат МакФадън за това дали е готова да удължи преходния период след Брекзит. Въпреки това, британският премиер настоя в отговорите си на въпроси от проевропейски депутати, че ще сключи споразумение, което да разсее притесненията на бизнеса. Получавайки подигравки от някои привърженици на Брекзит, Ники Морган, председател на финансовата комисия в парламента, помоли Тереза Мей да „направи това, което консервативните министър-председатели през вековете са правили“ и да потърси „прагматичен, разумен и гъвкав Брекзит“. Морган заяви, че каквато и сделка да се сключи, тя трябва да защити бизнеса, работните места и икономиката, добавяйки: „В противен случай никой няма да ни благодари за бъркотията, в която ще завършим“. Мей отговори, заявявайки че работи за споразумение за Брекзит, което ще осигури просперитет за икономиката, навлизаща в бъдещето. Британският премиер беше на изслушване в Долната камара на парламента, за да докладва за резултатите от срещата на върха в Брюксел през изминалата седмица. Въпреки това, тя беше замерена с въпроси за нейните планове и за това как смята да обедини кабинета си зад стратегия, която да бъде основа на преговорите с ЕС. Лидерът на Лейбъристката партия Джереми Корбин нападна Тереза Мей, заявявайки че нейното становище е било от близо 2 000 думи, но в него почти не са се споменали никакви планове за Брекзит. „Всичко, което министър-председателят казва по отношение на Брекзит е, „Имаме нужда от яснота за бъдещите ни отношения“. Да, имаме: чакаме от близо две години за яснота от това правителство“, изригна Корбин. Сподели:", "date": "2018.07.03", "title": "Премиерът на Великобритания се измъкна от опитите на депутати да разбият стратегията й за Брекзит"}
{"url": "http://pik.bg/%D1%81%D0%B0%D1%89-%D1%82%D0%B5%D1%81%D1%82%D0%B2%D0%B0%D0%BB%D0%B8-%D1%8F%D0%B4%D1%80%D0%B5%D0%BD%D0%B8-%D0%B1%D0%BE%D0%BC%D0%B1%D0%B8-%D0%B2-%D0%BD%D0%B5%D0%B2%D0%B0%D0%B4%D0%B0-news762635.html", "text": "САЩ са завършили успешно летателен тест за квалификация на своя ядрена бомба Б61 – 12, като част от амбициозен проект на стойност 1.2 трилиона долара, одобрен от президента на САЩ Доналд Тръмп, за борба с опасността от „ревизионистични сили“ като Китай и Русия, пише британският всекидневник The Daily Express, цитиран от „Фокус“. Военновъздушните сили, заедно с Националната администрация по ядрена сигурност към министерството на енергетиката, са провели опити в началото на юни в Невада, според прессъобщение, публикувано в края на миналата седмица. Бомбените опити са част от „Програма за удължаване на живота на Б61 – 12“, която е насочена към „подновяване, повторна употреба или замяна на всички ядрени и неядрени компоненти на бомбите“, както и удължаването на живота им с поне още 20 години. В „Преглед на ядреното състояние“, публикуван през януари от министерството на отбраната, Пентагонът подчертава нуждата от модернизиране на ядрената си триада, заради заплахите идващите от ревизионистични сили като Китай и Русия. В него се казва: „Русия и Китай преследват асиметрични начини и средства за контриране на американските конвенционални възможности, по този начин увеличавайки риска от погрешна сметка и от потенциала за военна конфронтация със САЩ, своите съюзници и партньори. „Русия демонстрира готовността си да използва сила за промяна на картата на Европа и налагане на волята си над своите съседи, подкрепени от косвени и преки ядрени заплахи“, се казва още в прегледа. Освен разполагането на бомби Б61 – 12 върху модерни бомбардировачи като Б-2А „Spirit“, САЩ планират да направят бомбите съвместими с петото поколение изтребители Ф-35 „Lightining“. След като бомбата е в завършен вид, Пентагонът планира да я разположи във военните си бази в Германия, Италия, Белгия, Холандия и Турция. Предишният президент Барак Обама оторизира програмата за ядрена модернизация, докато все още беше на власт. Настоящият президент Доналд Тръмп ревизира програмата, превръщайки я в амбициозен 30-годишен проект, който ще коства поне 1.2 трилиона долара, за да бъде завършен. Около 800 милиарда долара ще бъдат изразходени върху поддръжката на тактическите ядрени сили, докато около 400 милиарда ще бъдат изразходени върху тяхната модернизация. Последният тест в Невада е бил третият в серия, която ще бъде завършена за периода на следващите три години. Три успешни опита са били извършени през 2015 година. Бригаден генерал Майкъл Лутън, главен-асистент заместник-администратор за военно кандидатстване към Националната администрация по ядрена сигурност, заяви: „Тези летателни опити за квалификация демонстрират, че дизайнът на бомбите Б61 – 12 отговаря на системните изисквания и илюстрира продължителният прогрес на удължителната програма „Б61 12“, която да отговори на изискванията за национална сигурност.“ Ядрената бомба Б61, разположена от бази на Веонновъздушните сили на САЩ и тези на НАТО, е в служба от близо 50 години, „правейки я най-старото и най-гъвкавото оръжие в резерва“. Сподели:", "date": "2018.07.03", "title": "САЩ тествали ядрени бомби в Невада"}
{"url": "http://pik.bg/%D0%B1%D0%B0%D1%81%D0%BA%D0%B5%D1%82%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D0%BD%D0%B8-%D0%BF%D1%80%D0%B8%D0%B5%D0%BC%D0%B0%D1%82-%D1%84%D1%80%D0%B0%D0%BD%D1%86%D0%B8%D1%8F-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%B2%D1%82%D0%BE%D1%80%D0%B0%D1%82%D0%B0-%D1%84%D0%B0%D0%B7%D0%B0-%D0%BE%D1%82-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D0%BA%D0%B2%D0%B0%D0%BB%D0%B8%D1%84%D0%B8%D0%BA%D0%B0%D1%86%D0%B8%D0%B8-news762634.html", "text": "Мъжкият национален отбор по баскетбол на България ще стартират участието си във втората фаза на световните квалификации с домакински мач срещу Франция на 13 септември, съобщава Спортал. Това стана ясно още преди приключването на срещите от група Е, с която се слива нашата група F. В последните мачове от тази група Русия загуби у дома от Франция със 78:84 точки, а Босна и Херцеговина отстъпи като гост пред Белгия със 77:79 точки. Така Чехия, Финландия и България се събират с Франция, Русия и Босна и Херцеговина в група К. Според програмата, на 13 септември България ще е домакин на Франция. Във втория двубой на 16 септември ще гостуваме на Русия. Следващите квалификационни дати са 30 ноември и 3 декември 2018 година. Тогава  приемаме Босна и Херцеговина и гостуваме на Франция. Следващите дати са на 21 и 24 февруари 2019 година. По програма първо приемаме Русия, а  след това гостуваме на Босна и Херцеговина. Сподели:", "date": "2018.07.03", "title": "Баскетнационалите ни приемат Франция на старта на втората фаза от световните квалификации"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BE%D1%82-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-news762633.html", "text": "Премиерът Бойко Борисов ще представи днес пред Европейския парламент  в Страсбург резултатите от Българското председателство на Съвета на Европейския съюз, съобщава БНР. Министър-председателят ще информира европейските депутати за напредъка и резултатите по основните приоритети през последните шест месеца, сред които е ключовият - европейска перспектива и свързаност на Западните Балкани, намерил кулминационната си точка по време на срещата на върха в София, събрала след 15-годишна пауза отново лидерите на Западните Балкани и на страните-членки на Евросъюза в търсене на  европейска интеграция през инфраструктурни проекти. Големият пробив в края на българското евролидерство дойде по време на Съвета „Общи въпроси“ в Брюксел, председателстван от външния министър Екатерина Захариева, когато след инфарктно заседание се стигна до положително решение  за започване на преговори за еврочленство с Македония и Албания. Очаква се след изказването на премиера Борисов, обръщение да направи председателят на Европейската комисия Жан Клод Юнкер. Предвидена е възможност за изказване на един представител от всяка от политическите групи в европарламента. Преди участието в пленарната сесия българският премиер ще се срещне с председателя на Европейския парламент Антонио Таяни. В края на следващата седмица Бойко Борисов ще информира и Народното събрание за резултатите от председателството на България. Сподели:", "date": "2018.07.03", "title": "Премиерът Бойко Борисов ще представи пред Европейския парламент резултатите от председателството на Съвета на Европейския съюз"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0-%D0%BC%D0%B8%D1%82%D0%B0%D1%82%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%B5-%D0%BB%D0%BE%D1%88-%D0%BA%D0%BE%D0%BB%D0%BA%D0%BE%D1%82%D0%BE-%D0%BA%D0%B8%D1%82%D0%B0%D0%B9-%D1%81%D0%B0-news762631.html", "text": "Президентът на САЩ Доналд Тръмп защити спорните си позиции върху митата и търговията, дори след като глобалните пазари бяха разтресени от разочароващо начало на второто полугодие, съобщава  The Guardian, цитирани от „Фокус“. По време на среща с министър-председателя на Холандия Марк Рюте в Овалния офис в понеделник, Тръмп обсъждаше как Световната търговска организация се е държала зле със САЩ. „Надявам се да променят методите си. Те се държат с нас много зле от много, много години и затова сме в голяма загуба със Световната търговска организация. Засега не планираме нищо, но ако те не се отнасят с нас по подходящ начин, ще предприемем нещо“, заявява Тръмп. По време на срещата, американският президент заяви, че преговарящите са „много близо до това да сключат много добри търговски сделки – справедливи търговски сделки. Не искам да казвам добри, искам да кажа справедливи – справедливи търговски сделки за нашите данъкоплатци и за нашите работници, както и за нашите фермери“. Коментарите на Тръмп идват, след като признаците показват, че политиката на администрацията му върху световната търговия, започва да се отразява. От „Голдман Сакс“ предупредиха, че второто полугодие на 2018 година ще бъде тежко за инвеститорите, докато се борят с нарастващите мита и лихвени проценти. Най-скорошното изследване върху американските заводи от IHS Markit разкрива, че митата повишават разходите за американските производители и засилват забавянето на икономиката за членките на Еврозоната. Банката „Джей Пи Морган“ също предупреди, че една пълна търговска война би отворила дупка в глобалния икономически растеж, заради намален търговски обем, прекъсвания във веригите за доставки и изгубена увереност. Някои последствия вече се чувстват. Най-големият производител на гвоздеи в САЩ, Mid-Continent Nail, е освободил 60 служители и заяви, че може да фалира до края на лятото. Предупрежденията за забавяне на икономическия растеж идват, докато в същото време представители на администрацията, както и самият президент, продължават да налагат това като единствената си публична политическа позиция. В неделя Доналд Тръмп отхвърли засилващия се натиск от бизнеси и световни лидери да оттегли митата и таксите си преди ноември. „Европейският съюз е лош колкото Китай, само по-малък“, заяви Тръмп по отношение на „ситуацията с автомобилите“. Сподели:", "date": "2018.07.03", "title": "Доналд Тръмп за митата на европейските автомобили: Европейският съюз е лош колкото Китай, само по-малък"}
{"url": "http://pik.bg/%D0%B7%D0%B0%D0%B4%D0%B0%D0%B2%D0%B0-%D0%BB%D0%B8-%D1%81%D0%B5-%D0%BD%D0%BE%D0%B2-%D0%B1%D0%B0%D0%BB%D0%BE%D0%BD-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D1%81-%D0%B8%D0%BC%D0%BE%D1%82%D0%B8-news762674.html", "text": "„Има много горещ пазар на имотите, гледали сме такъв пазар в периода 2005 - 2008 година“, обясни Тошев. „Имаме изключително активен пазар на имотите, ниски лихви по жилищните кредити и наистина много теглене на ипотечни кредити“, коментира Тихомир Тошев. Той подчерта, че най-големият риск в случая са хора, които не са готови за подобни сделки. „Рисковете - да надценим възможностите си, да излезем на пазара, да купим нещо над възможностите си, обикновено втората, третата година, дори да няма криза, ако сме надценили възможностите си, започваме да изпитваме затруднение по обслужване на кредита и от там започват проблемите“, каза той.. В много от случаите затрудненията и рисковете при ипотечните кредити са хората, които нямат нужната сума за първоначално самоучастие, коментира и брокерът Георги Янков. „Истината е една - ако не сме успели да бъдем финансово дисциплинирани, за да заделим определен процент за самоучастие, как бихме могли да покриваме ежемесечно този разход“, каза Янков. Според кредитният консултант Тихомир Тошев средно трябва да имаме поне 15% самоучастие. Двамата обясниха, че най-вероятно пазарът сам ще се регулира, има първи сигнали за започване на успокояване на цените, но - от друга страна - лихвите по кредити остават ниски, което пък ще генерира още интерес от страна на хората за покупка на жилище. Задава ли се нов „балон“ на имотния пазар коментираха Тихомир Тошев, кредитен консултант и Георги Янков, брокер в студиото на сутрешния блок на БНТ. Сподели:", "date": "2018.07.03", "title": "Задава ли се нов \"балон\" на пазара с имоти"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BF%D0%BE%D0%B4%D0%BE%D0%B7%D0%B8%D1%80%D0%B0-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D0%B7%D0%B0-%D0%BE%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D1%80%D0%B3%D0%B5%D0%B9-%D0%B8-%D1%8E%D0%BB%D0%B8%D1%8F-%D1%81%D0%BA%D1%80%D0%B8%D0%BF%D0%B0%D0%BB-news762641.html", "text": "Британската полиция смята, че към отравянето на британския агент и бивш сътрудник на Главното разузнавателно управление на Русия Сергей Скрипал и неговата дъщеря Юлия са причастни двама души, които са успели да напуснат Великобритания още на следващия ден, съобщава ТАСС. От полицията отбелязват, че това е огромен пробив в разследването, като се уточнява, че лицата, отговорни за отравянето, може да се намират в момента на територията на Русия. Източник от полицията посочва, че основната цел е наказателна отговорност за предполагаемите изпълнители, но се добавя, че това е сложно, ако те наистина са напуснали Великобритания. Сергей Скрипал и дъщеря му Юлия бяха намерени в безсъзнание в английския град Солсбъри на 4 март. След отравянето медицинска помощ са потърсили общо 21 души, сред които и полицаят Ник Бейли, който бе приет в болница. Според разследването, Сергей и Юлия Скрипал са били отровени с нервно-паралитично вещество А234. Сподели:", "date": "2018.07.03", "title": "Британската полиция подозира двама души за отравянето на Сергей и Юлия Скрипал"}
{"url": "http://pik.bg/%D0%B4%D0%BE%D0%B9%D0%B4%D0%B5-%D0%B9-%D0%B0%D0%BA%D1%8A%D0%BB%D1%8A%D1%82-%D0%BC%D0%B8%D0%B3%D0%BB%D0%B5%D0%BD%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%BE%D1%82%D0%BA%D0%B0%D0%B7%D0%B0-%D0%B1%D1%80%D0%B0%D0%BA-%D0%BD%D0%B0-%D0%BC%D0%BB%D0%B0%D0%B4%D0%BE%D1%82%D0%BE-%D1%81%D0%B8-%D0%B3%D0%B0%D0%B4%D0%B6%D0%B5-%D0%BA%D1%83%D0%B7%D0%BC%D0%B0%D0%BD-%D1%81%D0%BD%D0%B8%D0%BC%D0%BA%D0%B8-news762507.html", "text": "След 4 неуспешни брака, Мадам \"Искрено и лично\" Миглена Ангелова се зарече никога повече да сключва брак. Наскоро Миглена прибра в дома си последното си гадже Кузман, но не дава и дума да се каже за венчило. Двамата влюбени в пълна хармония обзавеждат общото си жилище, но не смятат да правят нещата официални. \"Първи път стомна за вода, втори, трети, четвърти... В крайна сметка човек се учи от грешките си. Защо да разваляш нещо, което върви добре\", разсъждава Ангелова. Важното решение да заживее с девет години по-младия бизнесмен Миглена взела след дълго умуване. \"Патила съм си от комплексари, не съм някоя тийнейджърка да й завъртиш главата\", разсъждава екс водещата. Любовта обаче я накарала все пак да омекне пред ухажванията на Кузман, с когото са заедно вече година, предават от \"Телеграф\". Сподели:", "date": "2018.07.03", "title": "ДОЙДЕ Й АКЪЛЪТ! Миглена Ангелова отказа брак на младото си гадже Кузман (СНИМКИ)"}
{"url": "http://pik.bg/%D0%B5%D1%82%D0%BE-%D0%BA%D0%BE%D0%B8-%D1%81%D0%B0-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8%D1%82%D0%B5-%D0%BB%D0%B8%D1%87%D0%BD%D0%BE%D1%81%D1%82%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%81%D0%BF%D0%BE%D1%80%D0%B5%D0%B4-time-news762640.html", "text": "Списание Time обяви 25-те най-влиятелни личности в социалните мрежи  и най-големи „производители“ на новини в мрежата. В списъка са включени представители на шоу-бизнеса, популярни блогъри, политици и представители на обществени движения. Изданието е включило тези, чието влияние се оценява като положително за обществото, и тези, които са предизвикали недоволство и възмущение. През 2018 година след най-влиятелните хора в интернет са певицата Риана, моделът Кайли Дженър, 17-годишната певица Ариел Мартин, популярна под псевдонима  Baby Ariel, активистите от Паркланд, които се борят за засилване на контрола над оръжията, американският президент Доналд Тръмп, който често публикува нееднозначни изявления в профила си в „Туитър“. В списъка са и рапърът Кание Уест, корейската поп-група BTS, „Инстаграм“-блогърът Бизи Филипс, жените от филипинското движение BabaeAko, шестгодишният „Ютуб“-блогър Раян, който в момента е на осма позиция сред най-високоплатените звезди на „Ютуб“ в света според „Форбс“ и др. Сподели:", "date": "2018.07.03", "title": "Ето кои са най-влиятелните личности в интернет, според Time"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D1%8A%D0%B2-%D0%B5-%D1%8F%D0%B4%D1%80%D0%B5%D0%BD%D0%B8%D1%8F%D1%82-%D0%B0%D1%80%D1%81%D0%B5%D0%BD%D0%B0%D0%BB-%D0%BD%D0%B0-%D0%BA%D0%B8%D1%82%D0%B0%D0%B9-%D1%81%D0%BF%D0%BE%D1%80%D0%B5%D0%B4-%D0%B0%D0%BC%D0%B5%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B5%D0%BA%D1%81%D0%BF%D0%B5%D1%80%D1%82%D0%B8-news762642.html", "text": "Американски експерти изчислиха, че ядреният арсенал на Китай наброява 280 бойни глави, съобщава академичното списание Bulletin of the Atomic Scientist“, цитирано от РИА Новости и „Фокус“ „Китай продължава програмата за модернизация на ядреното си въоръжение, започната през 1980 година“, смятат директорът на Проекта за ядрена информация към Федерацията на американските учени Ханс Кристенсен и старши научният сътрудник във Федерацията Робърт Норис. По техните изчисления, ядреният арсенал на Китай съдържа 280 бойни глави, 48 от които са базирани в морето балистични ракети. „В отговор на разгръщането на американската система за противоракетна отбрана в Тихоокеанския регион, Китай на свой ред оборудва своите междуконтинентални балистични ракети с ядрени бойни глави“, отбелязват експертите. Сподели:", "date": "2018.07.03", "title": "Ето какъв е ядреният арсенал на Китай, според америтански експерти"}
{"url": "http://pik.bg/%D0%B7%D0%B0%D1%81%D0%BD%D0%B5%D1%85%D0%B0-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B0-%D0%BF%D0%BB%D0%B0%D0%BD%D0%B5%D1%82%D0%B0-news762630.html", "text": "Европейски астрономи успяха да заснемат за първи път планета в процес на нейното формиране. Космическият обект е на около 370 светлинни години от Земята в звездата PDS 70 в съзвездието \"Кентавър\", съобщи вестник “Гардиън“, цитиран от Нова телевизия. Небесното тяло е в т. нар. протопланетарен диск – плътен облак от газ, въртящ се около млада звезда, от който впоследствие се формират нови планети. \"Тези дискове около млади звезди - това е мястото, където се формират планетите, но засега успявахме само в някои случаи да определим нещо, наподобяващо зараждаща се планета\", цитира вестникът един от ръководителите на изследването. Проблемът във всички тези случаи е, че такива потенциални кандидати биха могли да се окажат само особености на този диск. Сега фактът, че обектът, наблюдаван от астрономите е всъщност планета, може да се потвърди за първи път. Учените дори са успели да определят характеристиките на това небесно тяло - то е газов гигант, който с масата си надвишава Юпитер. Намира се на същото разстояние от своята звезда като Уран от Слънцето. Температурата на повърхността на планетата е около 1 000 градуса по Целзий. Сподели:", "date": "2018.07.03", "title": "Заснеха раждането на нова планета"}
{"url": "http://pik.bg/%D0%BF%D1%8A%D1%82%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%80%D0%B0%D0%B7%D0%B2%D0%B0%D0%BB%D0%B8-%D1%81%D1%80%D0%B5%D1%89%D0%B0-%D0%BD%D0%B0-%D0%B4%D0%B6%D1%8A%D1%81%D1%82%D0%B8%D0%BD-%D0%B1%D0%B8%D0%B9%D0%B1%D1%8A%D1%80-%D1%81%D1%8A%D1%81-%D1%81%D1%83%D0%BF%D0%B5%D1%80%D0%BC%D0%BE%D0%B4%D0%B5%D0%BB-news762644.html", "text": "Непирятен пътен инцидент е развалил среща на канадския певец Джъстийн Бийбър със супермодела Хейли Болдуин, дъщеря на актьора Стивън Болдуин, съобщава TMZ. Двуместният луксозен суперавтомобил  Mercedes-Benz SLS на Бийбър аварирал на кръстовище, докато изпълнителят бил с Хейли в Хемптънс. На помощ на влюбената двойка се притекли пътни полицаи, които регулирали движението, докато автомобилът бъде изтеглен. Преди по-малко от месец Бийбър бе засечен от папараци в Ню Йорк да се целува с 21-годишната Хейли. Сподели:", "date": "2018.07.03", "title": "Пътен инцидент развали среща на Джъстин Бийбър със супермодел"}
{"url": "http://pik.bg/%D0%B0%D0%BA%D1%82%D1%83%D0%B0%D0%BB%D0%BD%D0%B0-%D0%BF%D1%8A%D1%82%D0%BD%D0%B0-%D0%BE%D0%B1%D1%81%D1%82%D0%B0%D0%BD%D0%BE%D0%B2%D0%BA%D0%B0-news762653.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София - Пловдив; в неделя от 16 ч. до 20 ч. в посока Бургас - София. АМ „Струма“: в събота от 10 ч. до 14 ч. в посока п. в. „Даскалово“ - ГКПП „Кулата“. АМ „Марица“: в неделя от 16 ч. до 20 ч. в посока Свиленград - АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: •           път I-1 с. Ребърково-Ботевград, като движението се пренасочва по път II-16 Ребърково-Своге-София; •           път I-1 Благоевград-ГКПП „Кулата“; •           път I-5 Русе-Велико Търново; •           път I-9 Варна-Бургас; •           път II-99 Бургас-Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: •           Всички автомагистрали; •           път I-1 с. Ребърково-Ботевград, като движението се пренасочва по път II-16 Ребърково-Своге-София; •           път I-1 Благоевград-ГКПП „Кулата“; •           път I-4 п. в. „Коритна“-Велико Търново-Шумен; •           път I-5 Русе-Велико Търново; •           път I-8 ГКПП „Калотина“-София; •           път I-9 Варна-Бургас; •           път II-18 Околовръстен път София; •           път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим, съобщават от Агенция \"Пътна инфраструктура\", цитирани от „Фокус“. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - по направление София – Костенец през пътен възел „Ихтиман“ при км 34+000. - по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. Област Сливен: Движението по АМ „Тракия“ посока Бургас при с. Омарчево се осъществява в едната лента поради ремонт на ограничителни системи в аварийната лента .Ограничено е движението в активната лента. Движението се регулира с пътни знаци. Срок до 03.07.2018 г. Движението по АМ „Тракия“ посока Бургас при с. Дядово се извършва в едната лента, поради ремонт на ограничителни системи в разделителната ивица. Ограничено е движението в изпреварващата лента. Движението се регулира с пътни знаци. Срок до 03.07.2018 г. АМ „Хемус“: Област София: Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. Движението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; Движението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 03.07.2018 г. Движението в тунел „Топли дол“ посока Варна се осъществява в една лента поради ремонтни дейности по светофарната система и видеонаблюдението в активна и изпреварваща ленти. Движението се извършва поетапно в активна или изпреварваща лента. Срок до 03.07.2018 г. Област Варна: Движението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при п.в. Девня. Срок до 07.07.2018 г. АМ „Струма“: няма. АМ „Марица“: няма. АМ „Черно море“: Движението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. АМ „Люлин“: Област София: Движението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. Област Перник: Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Белотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.07.2018 г. Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; Движението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: ОПУ-Ловеч: София – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Затворен за движение участъка на републикански път І-5 Русе – Бяла – В.Търново от км 4+758 до км 6+799. Област Стара Загора: Движението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. Област Хасково: Движението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. Област Кърджали: Черноочене – Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. Движение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с.Мокрен до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/; път III-9061 Тънково – Александрово; път III-906 Александрово – Каблешково – п.в. „Бургас-север“ по път I-9 при км 229+639 и обратно. Срок до 15.09.2018г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път III-208 от км 52+000 до км 60+000 в участъка Добромир – Дъскотна се извършва с повишено внимание поради почистване на окопи. Организацията на движение е сигнализирана с пътни знаци. Срок до 03.07.2018 г. Път III-208: Движението по път III-208 от км 52+000 до км 52+800 в село Добромир се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 04.07.2018 г. Път III-208: Движението по път III-208 от км 52+000 до км 52+800 в село Дъскотна се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 05.07.2018 г. Път III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализиранас пътни знаци. Срок до 16.07.2018 г. Път III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци.Срок до 10.07.2018 г. Път III-2085: Движението по път III-2085 от км 15+000 до км 16+000 в село Просеник се извършва с повишено внимание поради изпълнение на напречна маркировка.Организацията на движение е сигнализирана с пътни знаци.Срок до 06.07.2018 Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; Път III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; Път III-6008: Движението по път III-6008 от км 0+000 до км 16+000 в участъка надлез завод Лукойл – Камено се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-6009: Движението по път III-6009 Изворище – Ахелой от км 9+100 до км 28+500 в участъка се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. Път III-7305: Движението по път III-7305 Люляково – Вресово от км 11+600 до км 25+700 в участъка се извършва с повишено внимание поради изпълнение на напречна маркировка.Организацията на движение е сигнализирана с пътни знаци. Срок до 03.07.2018 г. Път III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. Път III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание, косене на тревни площи. Организацията на движение е сигнализирана с пътни знаци. Срок до 10.07.2018 ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. Път III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. Обходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. Обходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Обходен маршрут: По уличната мрежа на гр. Козлодуй Ограничението е сигнализирано с пътни знаци, съгласно проекта за временна организация. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. Път IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. - Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. - Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. Път II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: няма. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; Сподели:", "date": "2018.07.03", "title": "Актуална пътна обстановка"}
{"url": "http://pik.bg/%D0%B2%D0%B8%D0%B7%D0%B8%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BD%D0%B0-5-%D1%8E%D0%BB%D0%B8-news762607.html", "text": "Държавният секретар на САЩ Майк Помпео ще замине за Северна Корея на 5 юли, съобщиха от Белия дом, цитирани от Sputnik и „Фокус“. „За да продължи с важната задача на ядреното разоръжаване на Корейския полуостров, секретарят Майк Помпео ще замине за Северна Корея на 5 юли, за да се срещне със севернокорейския лидер и неговият екип“, заяви говорителката на Белия дом Сара Сандърс. Това ще бъде третото посещение на Помпео в страната. Първите две бяха през април и май месец тази година. От Белия дом подчертаха, че продължават да постигат прогрес по въпроса с ядреното разоръжаване на Северна Корея. Сподели:", "date": "2018.07.03", "title": "Визита! Държавният секретар на САЩ ще посети Северна Корея на 5 юли"}
{"url": "http://pik.bg/%D0%BF%D0%B8%D1%82%D0%BA%D0%B0-%D0%BD%D0%B0-%D0%BA%D0%B8%D1%84%D0%BB%D0%B8%D1%87%D0%BA%D0%B8-%D1%81-%D0%BA%D0%BE%D0%B7%D0%B5-%D1%81%D0%B8%D1%80%D0%B5%D0%BD%D0%B5-news565373.html", "text": "1 ч.ч. прясно мляко 1 ч.ч. топла вода 500 г брашно 60 г краве масло 2 яйца 1/2 ч.л. сол 1 ч.л. захар 1/2 кубче мая Сподели:", "date": "2018.07.03", "title": "Питка на кифлички с козе сирене"}
{"url": "http://pik.bg/%D0%BD%D0%BE%D0%B2%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D1%80%D0%B5%D1%85%D0%B2%D1%8A%D1%80%D0%BB%D1%8F-%D0%BA%D0%B0%D1%82%D0%B0%D0%BB%D1%83%D1%81%D0%BD%D0%BA%D0%B8%D1%82%D0%B5-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B8-%D0%B2-%D1%82%D0%B5%D1%85%D0%BD%D0%B8%D1%8F-%D1%80%D0%BE%D0%B4%D0%B5%D0%BD-news762582.html", "text": "Politico, цитиран от \"Фокус\". Новото испанско правителство на Социалистическата партия и баски и каталунски фракции е взело решение да прехвърли каталунските сепаратистки политици, които са в следствения арест в Мадрид, в Каталуния, съобщават испанските медии, пише Шестима сецесионистки лидери, включително бившия каталунски вицепрезидент Ориол Хонкерас, ще бъдат прехвърления в родния си край до четвъртък, където ще очакват присъдите за ролята си в миналогодишния опит за отделяне от Испания, пише испанското издание El Pais. Останалите трима ще бъдат изпратени в Каталуния по-късно, добавя вестникът. Politico припомня, че новият премиер на Испания Педро Санчес обяви, че ще възприеме по-мек подход спрямо сепаратистите, а в интервю пред El Pais дори заяви, че те трябва да са „близко до своите семейства и адвокати“. Американската медия уточнява, че през юни Санчес бе посочен за наследник на предшественика си Мариано Рахой, който загуби вот на недоверие за корупция в неговата „Народна партия“. Бившият премиер бе възприел твърда линия спрямо сецесионистите и не проведе нито една среща с лидерите им по време на кризата. El Pais описва действията на Санчес като „жест на добра воля“ преди срещата между министър-председателя и новият сепаратистки лидер на Каталуния Ким Тора на 9 юли. Сподели:", "date": "2018.07.03", "title": "Новото правителство на Испания прехвърля каталуснките сепаратисти в затвори в техния роден край"}
{"url": "http://pik.bg/%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%82%D1%80%D1%83%D0%BF%D0%B0-%D0%BD%D0%B0-%D1%87%D0%B5%D1%82%D1%80%D0%B8%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%BE-%D0%BF%D1%80%D0%B5%D0%B4%D0%B8-%D1%81%D0%B5%D0%B4%D0%BC%D0%B8%D1%86%D0%B8-news762583.html", "text": "Малката Лейля Айдемир изчезна преди 18 дни в село Безирхан (окръг Агръ), в което живее дядо й. За издирването на момиченцето бяха формирани няколко екипа. В издирването участваха жандармеристи, полицаи, служители на Дирекцията за управление при бедствия и извънредни ситуации (АФАД), медици, работещи в Бърза помощ, служители в турския Червен полумесец, доброволци, както и специално обучени кучета. Предприето е разследване във връзка със смъртта на момиченцето. Засега не е ясно дали детето е било убито, предаде БТА. Вчера бе съобщено, че друго изчезнало дете в Турция, е открито мъртво. Тялото на осемгодишната Ейлюл Яглъкара бе намерено след седемдневно издирване (с участието на войници, екипи на АФАД и специалните части), заровено под електрически стълб в Анкара. Според първоначалните медицински заключения момиченцето е било измъчвано, насилвано сексуално и удушено. Бруталното убийство на момиченцето в Анкара предизвика обществено възмущение и призиви за по-строги наказания, включително смъртна присъда. Четиригодишно момиченце, изчезнало преди близо три седмици, днес бе открито мъртво в окръг Агръ (Източна Турция), предаде Анадолската агенция. Сподели:", "date": "2018.07.03", "title": "Намериха трупа на четригодишно момиченце, изчезнало преди седмици"}
{"url": "http://pik.bg/%D0%BF%D0%BE%D1%87%D1%82%D0%B8-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%BE%D1%82-%D0%BC%D0%BB%D0%B0%D0%B4%D0%B8%D1%82%D0%B5-%D1%80%D1%83%D1%81%D0%BD%D0%B0%D1%86%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82-news762585.html", "text": "Общо 31% от руските граждани на възраст от 18 до 24 години иска да напусне Русия и да живее в чужбина, според общественото проучване на Общоруския център за изучаване на общественото мнение. За много от тези млади хора Германия е най-популярната дестинация, като е предпочитана от 16% от запитаните, 7% искат да живеят в САЩ, а 6% в Испания. В момента Русия е в центъра на международното внимание, тъй като е домакин на Световното първенство по футбол. Но качеството на живот се е влошило в сравнение с предишния мандат на президента Владимир Путин. Икономиката е засегната от западните санкции, но най-вече от ниските цени на петрола на международните пазари. Във всички възрастови групи делът на руснаците, които искат да емигрират, е 10%. Ръководителят на държавната социологическа агенция Степан Лвов твърди, че резултатите от проучването показват „нарастващия интерес на младите руснаци към външния свят“, а не желанието им да „бягат от ужасната реалност в Русия“. Повече от 313 000 руснаци са напуснали страната през последните 2 години, сочат последните данни на института за държавна статистика „Росстат“. Сподели:", "date": "2018.07.03", "title": "Почти една трета от младите руснаци искат да емигрират"}
{"url": "http://pik.bg/143-%D0%B1%D0%B0%D0%BD%D0%B4%D0%B8%D1%82%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BB%D0%B8-%D0%B7%D0%B0-%D0%B1%D0%B3-%D0%BF%D0%B0%D1%81%D0%BF%D0%BE%D1%80%D1%82%D0%B8-%D0%B7%D0%B0-%D0%BF%D0%B5%D1%82%D0%B8%D0%BB%D0%B5%D1%82%D0%BA%D0%B0-news762586.html", "text": "За пет години проверки на МВР са установили, че 143-ма кандидати за българско гражданство са търсени от Интерпол. Това съобщи пред Нова телевизия министърът на вътрешните работи Валентин Радев. Той коментира искането на ДПС за парламентарна анкетна комисия, която да провери разследване на френски журналисти за това, че България е дала гражданство на 114 души, обявени за международно издирване. Радев припомни, че според процедурата дирекция \"Българско гражданство\" към Министерството на правосъдието предава имената на кандидатите на съвет по гражданството, в който има представители на МВР. Тяхна задача е да проверят кандидатите във всички международни полицейски бази данни. \"Ние само помагаме и проверяваме.Проверката ще установи има ли пропуски и дали ние не сме проверявали качествено\", каза министърът. Той отказа да коментира версията, че част от получилите гражданството според френското разследване са сред тези 143 имена и нарушения има в Министерството на правосъдието или в президентството, които са следващите институции по веригата за одобрение. \"Казвам ние какво правим и каква е нашата отговорност\", подчерта министърът. Сподели:", "date": "2018.07.03", "title": "143 бандити кандидатствали за БГ паспорти за петилетка"}
{"url": "http://pik.bg/%D1%82%D1%83%D1%80%D1%81%D0%BA%D0%B0%D1%82%D0%B0-%D0%B0%D1%80%D0%BC%D0%B8%D1%8F-%D0%B5-%D0%B8%D0%B7%D0%B2%D1%8A%D1%80%D1%88%D0%B8%D0%BB%D0%B0-%D0%BF%D0%BE%D1%80%D0%B5%D0%B4%D0%BD%D0%B8%D1%8F%D1%82-%D0%BA%D1%80%D1%8A%D0%B3-%D0%BE%D1%82-%D0%BF%D0%B0%D1%82%D1%80%D1%83%D0%BB%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D0%BD%D0%B1%D0%B8%D0%B4%D0%B6-news762605.html", "text": "Турската армия е завършила вчера осмия кръг от патрулирането си в северния сирийски град Манбидж, предава Anadolu Agency, цитирана от „Фокус“. Патрулирането на града е част от сделката между Турция и САЩ за прочистването на Манбидж от терористи от сирийското крило на Кюрдската работническа партия (ПКК). В съобщение, публикувано на официалния им профил в „Туитър“, от генералния щаб на турската армия информират, че силите на двете страни са извършили отделни координирани патрулирания между района, освободен от турската операция „Ефратски щит“ и Манбидж. Първите патрули на турски и американски военнослужещи започнаха на 18 юни. Сподели:", "date": "2018.07.03", "title": "Турската армия е извършила поредният кръг от патрулирането на Манбидж"}
{"url": "http://pik.bg/%D1%82%D1%80%D1%83%D1%81-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-45-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news762623.html", "text": "Земетресение с магнитуд 4.5 по скалата на Рихтер е регистрирано в Аржентина, показва справка на интернет страницата на Европейския средиземноморски сеизмологичен център (EMSC), цитиран от „Фокус“. Земетресението е регистрирано в 18:58 часа местно време (б.р в 00:58 часа българско време) на дълбочина от 170 км. Няма данни за жертви и материални щети. Сподели:", "date": "2018.07.03", "title": "Трус! Земетресение с магнитуд 4.5 по Рихтер разлюля Аржентина"}
{"url": "http://pik.bg/%D1%80%D0%B5%D0%B0%D0%BA%D1%86%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D1%84%D1%80%D0%B0%D0%BD%D1%86%D0%B8%D1%8F-%D0%B2-%D1%83%D0%BD%D0%B3%D0%B0%D1%80%D0%B8%D1%8F-%D0%B1%D0%B5-%D0%BE%D1%82%D0%B7%D0%BE%D0%B2%D0%B0%D0%BD-news762608.html", "text": "Президентът на Франция Еманюел Макрон отзова посланика на страната в Унгария Ерик Фурние, след като в медиите беше публикувано поверително писмо, в което дипломатът възхвалява антиимиграционната политика на унгарския премиер Виктор Орбан, предаде „Ройтерс“, цитирана от БНР. Фурние нарича Унгария \"модел\" за справяне с мигрантите, и заявява, че обвиненията в популизъм срещу Орбан са медийни фалшификации. Еманюел Макрон заяви, че не споделя възгледите на посланика и че написаното в писмото не е израз на официалната френска позиция. Сподели:", "date": "2018.07.03", "title": "Реакция! Посланикът на Франция в Унгария бе отзован"}
{"url": "http://pik.bg/%D0%B2%D0%BE%D0%B9%D0%BD%D0%B0%D1%82%D0%B0-%D1%81%D0%B5-%D1%80%D0%B0%D0%B7%D1%80%D0%B0%D1%81%D1%82%D0%B2%D0%B0-%D0%B4%D0%BD%D0%B8-%D1%81%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B0-%D0%B8%D0%BC-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BC%D0%B8%D1%80%D0%BE-%D0%BA%D0%B0%D1%80%D0%B8%D0%B7%D0%BC%D0%B0%D1%82%D0%B0-%D1%81%D1%8A%D1%81-%D0%B7%D0%B0%D0%B1%D1%80%D0%B0%D0%BD%D0%B0-%D0%BE%D1%82-%D0%B2%D0%B8%D0%B4%D0%B0-news761676.html", "text": "еуважително отношение на изпълнителя, включително публично демонстрирано на 16.06.2018 в Благоевград пред журналисти и публика, на връчването на наградите на БГ Радио, където г-жа Пиронкова бе номинирана и наградена с 3 статуетки за същата песен\" края на церемонията в бекстейджа тя изтръгнала наградата от ръцете на Каризмата. Композиторката иначе бе наградена с още две статуетки за \"Гълъбо\" - за текст и за видеоклип на режисьора Васил Стефанов и Стефка Николова. Вида Пиронкова оттегли от управлението на \"Музикаутор\" всички песни, на които тя е автор на музика, текст и/или аранжимент, включително и песента \"Гълъбо\", за публично изпълнение по време на концерти и други публични прояви. Пиронкова изрази изрично несъгласие \"Музикаутор\" да ги управлява. Тя посочи като причина за действията си неуважителното отношение на изпълнителя на \"Гълъбо\", като в документа по-долу се цитира дори точната причина, накарала я да забрави песента на Мирослав Костадинов: \"...н На 25.06.2018 г. г-жа Пиронкова е изпратила нотариална покана до Миро, с която му е забранила всяко публично изпълнение на песента Гълъбо на живо, под каквато и да е форма и начин, съобщи \"Слава\". Действията на Пиронкова идват дни след скандала, който се разрази между нея и Миро зад кулисите на церемонията за връчването на наградите БГ Радио. \"Гълъбо\" бе отличена за \"Песен на годината\", като от сцената Ирина Флорин повика Миро, за да му връчи статуетката. Това обиди Пиринкова и след Сподели:", "date": "2018.07.03", "title": "ВОЙНАТА СЕ РАЗРАСТВА! Дни след скандала им в Благоевград: Миро Каризмата със забрана от Вида Пиронкова да изпълнява \"Гълъбо\" "}
{"url": "http://pik.bg/%D0%B5%D1%82%D0%BE-%D0%BA%D0%BE%D0%BB%D0%BA%D0%BE-%D1%89%D0%B5-%D1%81%D1%82%D1%80%D1%83%D0%B2%D0%B0%D1%82-%D0%BD%D0%B0-%D1%81%D0%B0%D1%89-%D0%B5%D0%B2%D0%B5%D0%BD%D1%82%D1%83%D0%B0%D0%BB%D0%BD%D0%B8-%D0%BA%D0%BE%D0%BD%D1%82%D1%80%D0%B0%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%BF%D0%BE-%D0%B2%D0%B8%D1%81%D0%BE%D0%BA%D0%B8-%D0%BC%D0%B8%D1%82%D0%B0-%D0%B7%D0%B0-%D0%B2%D0%BD%D0%BE%D1%81%D0%B0-%D0%BD%D0%B0-%D0%B0%D0%B2%D1%82%D0%BE-news762606.html", "text": "294 милиарда долара ще струват на Съединените щати евентуални контрасанкции, ако администрацията на Доналд Тръмп наложи по-високи мита за вноса на автомобили, предаде „Ройтерс“, цитирана от БНР. Миналата седмица Тръмп заяви, че се очаква скоро да вземе решение за 20-процентна ставка. Междувременно най-голямата бизнес организация в Съединените щати - Търговската камара, която е традиционен съюзник на Републиканската партия на Тръмп, обяви, че започва лобистка кампания срещу намеренията на президента за въвеждане на още мита за внос на стоки от традиционните съюзници на Съединените щати. \"Трябва да се борим за свободна и честна търговия, но не по начина, по който го правим сега\", заяви президентът на търговската камара Том Донахю. Сподели:", "date": "2018.07.03", "title": "Ето колко ще струват на САЩ евентуални контрасанкции срещу по-високи мита за вноса на автомобили"}
{"url": "http://pik.bg/%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%BD%D0%BE%D0%B2%D0%BE%D0%B8%D0%B7%D0%B1%D1%80%D0%B0%D0%BD%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB-%D0%BD%D0%B0-%D1%82%D1%80%D1%8A%D0%BC%D0%BF-%E2%80%9E%D0%B4%D0%B0-%D1%81%D0%B5-%D0%BD%D0%B0%D0%BC%D0%B0%D0%BB%D0%B8-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0--news762603.html", "text": "Новоизбраният президент на Мексико Андрес Мануел Лопес Обрадор каза, че е предложил в телефонния си разговор с американския президент Доналд Тръмп „да се намали миграцията и да се подобри сигурността”, предаде „Франс Прес“, цитирана от БТВ. „Обади ми се Доналд Тръмп и ние говорихме в продължение на половин час. Предложих му да обмислим глобално споразумение, проекти за развитие, създаващи работни места в Мексико, и паралелно да намалим миграцията и да подобрим сигурността”, разказа в „Туитър” Лопес Обрадор. Тръмп вече каза, че е имал много \"добра дискусия\" по телефона с новоизбрания мексикански президент Андрес Мануел Лопес Обрадор и прогнозира, че в бъдеще двете страни ще имат много добри отношения. „Току-що говорих с новоизбрания президент на Мексико - каза Тръмп. - Мисля, че той ще се опита да ни помогне на границата”. Сподели:", "date": "2018.07.03", "title": "Инициатива! Новоизбраният президент на Мексико предложил на Тръмп „да се намали миграцията и да се подобри сигурността”"}
{"url": "http://pik.bg/%D0%B5%D1%82%D0%BE-%D0%B4%D0%BE%D0%BA%D0%BE%D0%B3%D0%B0-%D1%81%D0%B0%D1%89-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B4%D0%B8%D0%B3%D0%B0%D1%82-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D1%80%D1%83%D1%81%D0%B8%D1%8F-news762610.html", "text": "Санкциите срещу Русия ще останат в сила, докато Кримският полуостров не стане отново украински. Това заявиха от Белия дом, цитирани от ТАСС и „Фокус“. „Не признаваме опита на Русия да анексира Крим. Санкциите срещу Русия ще останат в сила, докато тя не върне полуострова на Украйна“, заяви говорителят на Белия дом Сара Сандърс на брифинг. По-рано вчера говорителят на Кремъл Дмитрий Песков обяви, че разговори за Крим не са включени в дневния ред на срещата между президентите Доналд Тръмп и Владимир Путин. Сподели:", "date": "2018.07.03", "title": "Ето докога САЩ няма да вдигат санкциите срещу Русия"}
{"url": "http://pik.bg/%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%85%D0%BE%D1%80%D1%81%D1%82-%D0%B7%D0%B5%D0%B5%D1%85%D0%BE%D1%84%D0%B5%D1%80-%D0%B8-%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F%D1%85%D0%B0-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D0%B0%D0%BD%D0%B7%D0%B8%D1%82%D0%BD%D0%B8-%D1%86%D0%B5%D0%BD%D1%82%D1%80-news762609.html", "text": "След среща, продължила по-малко от час, председателят на Християнсоциалния съюз (ХСС) и федерален министър на вътрешните работи на Германия Хорст Зеехофер и Ангела Меркел, канцлер на Германия и лидер на Християндемократическия съюз (ХДС) постигнаха пробив в преговорите за промяна на бежанската политика, пише водещото издание Der Spiegel, цитирано от „Фокус“. \"Споразумяхме се\", бе краткият коментар на Зеехофер след срещата в Берлин с германския канцлер. Към настоящия момент параметрите на постигнатата сделка все още са неясни, но вече се разбра, че лидерите на двете сестрински партии са се договорили за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. Сподели:", "date": "2018.07.03", "title": "В Германия: Хорст Зеехофер и Ангела Меркел се споразумяха за създаването на транзитни центрове на границата с Австрия"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D1%88%D0%B5%D1%80-%D0%B8%D0%B7%D0%B4%D0%B0%D0%B2%D0%B0-%D0%BD%D0%BE%D0%B2-%D0%B0%D0%BB%D0%B1%D1%83%D0%BC-%D0%BF%D1%80%D0%B5%D0%B7-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-news762616.html", "text": "Американската певица Шер обяви в социалните мрежи, че новият й албум ще излезе през септември, съобщи Контактмюзик, цитирани от Нова телевизия. Тя добави, че е развълнувана от работата върху новите песни, но е и малко притеснена, защото гласът й се е променил. \"Има някои неща, които са много добри. Обаче са толкова различни\", написа още Шер в „Туитър“ Предишният й албум Close To the Truth излезе през 2013 г. 72-годишната Шер ще се появи на големия екран този месец в продължението на мюзикъла \"Мама миа\". Тя осведоми почитателите си и за това как върви работата по мюзикъла за живота й \"Шер - представлението\", който ще бъде поставен на Бродуей. По думите й някои части от него са \"великолепни\", а по други трябва да се работи още. Сподели:", "date": "2018.07.03", "title": "След пет години! Шер издава нов албум през септември"}
{"url": "http://pik.bg/%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D1%80%D1%83%D0%BC%D1%8A%D0%BD%D0%B8%D1%8F-%D0%BF%D1%80%D0%B8%D0%B5%D1%85%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B8%D1%8F-%D0%BA%D0%BE%D0%B4%D0%B5%D0%BA%D1%81-news762612.html", "text": "Специална комисия в румънския парламент, доминирана от управляващата Социалдемократическа партия, прие с 13 на 7 гласа промяна в Наказателния кодекс, което частично декриминализира злоупотребата със служебно положение, съобщава БНР. Според приетите текстове, злоупотребата със служебно положение става наказуема само при деяния на държавни служители, чиито действия облагодетелстват пряко тях или техни роднини до второ коляно. Предвижда се още намаляване на максималната присъда затвор за злоупотреба със служебно положение от 7 на 5 години, както и излежаване само на една трета от присъдата от осъдени лица на възраст над 60 години. Миналият месец румънският Върховен касационен съд осъди лидера на социалдемократите Ливиу Драгня на 3 години и 6 месеца затвор за подстрекаване към злоупотреба със служебно положение. Присъдата не е окончателна и подлежи на обжалване. Сподели:", "date": "2018.07.03", "title": "В парламента на Румъния приеха промяна в Наказателния кодекс"}
{"url": "http://pik.bg/%D0%B3%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BA%D0%B0%D0%BD%D0%B0%D0%B4%D1%81%D0%BA%D0%B8%D1%82%D0%B5-%D0%BC%D0%B8%D1%82%D0%B0-%D0%BD%D0%B5-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%BA%D0%B0%D0%BD%D0%B0%D0%B4%D0%B0-%D0%B0-%D1%81%D0%B0%D0%BC%D0%BE-%D0%B2%D1%80%D0%B5%D0%B4%D1%8F%D1%82-%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-news762613.html", "text": "От Белия дом вчера коментираха решението на Канада да наложи мита върху американски стоки на стойност 16.6 милиарда канадски долара в отговор на американските мита върху вноса на канадска стомана и алуминий, заявявайки, че това няма да помогне на икономиката ѝ, предава „Ройтерс“, цитирани от „Фокус“ „Изострянето на митата срещу САЩ не помага на Канада. Това вреди единствено на американските работници“, заяви говорителката на Белия дом Сара Сандърс на брифинг. На 30 юни премиерът на Канада Джъстин Трюдо проведе телефонен разговор с американския президент Доналд Тръмп, по време на който го е уведомил за намерението си да наложи ответни санкции върху вноса на американски стоки. Сподели:", "date": "2018.07.03", "title": "Говорителят на Белия дом: Канадските мита не помагат на Канада, а само вредят на американските работници"}
{"url": "http://pik.bg/%D0%BE%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B8-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%B2-%D0%BD%D1%8E-%D0%B9%D0%BE%D1%80%D0%BA-news762614.html", "text": "От Белия дом не коментираха възможността за евентуална среща между американския президент Доналд Тръмп и лидерът на Северна Корея Ким Чен Ун през есента в Ню Йорк, в рамките на Генералната асамблея на ООН, съобщава РИА Новости. „Нямаме никакви офицални изявления или потвърдени събития, за които бихме могли да обявим към момента“, отговори лаконично на въпрос за евентуална среща прессекретарят на Белия дом Сара Сандърс. Сподели:", "date": "2018.07.03", "title": "От Белия дом отказаха коментар за възможна среща между Доналд Тръмп и Ким Чен Ун в Ню Йорк"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%BB%D0%B8%D1%86%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%B2%D0%BE%D0%B5%D0%BD%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BD%D0%B8%D0%BC%D0%BA%D0%B0-news762628.html", "text": "Жълта полицейска лента е оградила пространство до Военна болница в Пловдив, ,съобщи Трафикнюз, позовавайки се на информация на свой читател. Посочва се, че  две патрулки и линейка са на мястото. Според информацията, повече от 2 часа полицейските коли са там с пуснати буркани. Има и криминалистична лаборатория. Изданието цитира и друга своя читателка, според която причината за засиленото полицейското присъствие е застрелян мъж. \"Разпитваха всички в района за информация. Хората в нонстопите обаче не са чули нищо, никакви гърмежи. Но имаше следи на шофьорската врата - сякаш някой е драл. И седалките бяха легнали\", разказа читателка. Според нея колата е VW Polo, с пловдивски номер. Трупът е бил откаран в съдебна медицина за аутопсия. Сподели:", "date": "2018.07.03", "title": "Екшън в Пловдив! Полиция блокира района на Военна болница (СНИМКА)"}
{"url": "http://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%89%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D1%80%D0%B0%D1%82%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%BD%D0%BE%D0%B2%D0%BE%D1%82%D0%BE-%D0%B8%D0%BC%D0%B5-%D0%BD%D0%B0-news762611.html", "text": "Заседанието на македонския парламент, на което ще бъде подложен на повторно гласуване законът за ратификация на договора с Гърция за Република Северна Македония, е насрочено за 5 юли (четвъртък) предаде МИА, цитирана от БНР За това са се договорили вчера председателят на парламента Талат Джафери и председателите на парламентарните групи. На 20 юни Собранието гласува за ратификация на договора с Гърция с 69 гласа \"за\" и 40 \"против\". Президентът Георге Иванов обаче наложи вето. Ако парламентът гласува повторно за ратификация на договора, държавният глава е длъжен да го подпише. За това ще са необходими гласовете на най-малко 61 от 120-те депутати. Сподели:", "date": "2018.07.03", "title": "Македонският парламент ще гласува за втори път ратифицирането на договора за новото име на 5 юли"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D1%87%D0%B5%D1%80%D0%BD%D0%BE%D0%B1%D0%B8%D0%BB%D1%81%D0%BA%D0%B8-%D0%B2%D1%8A%D0%BB%D1%86%D0%B8-%D0%BC%D0%BE%D0%B6%D0%B5-%D0%B4%D0%B0-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD%D1%8F%D1%82-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%B8-%D0%B3%D0%B5%D0%BD%D0%B8-%D0%B2-%D0%B5%D0%B2%D1%80%D0%BE%D0%BF%D0%B0-news762581.html", "text": "Учени от университета в Мисури регистрираха първия случай на вълк, напуснал пределите на забранената зона от 4300 квадратни километра в Чернобил. След аварията в електроцентралата Чернобил през 1986 г., изоставеният от хората район се превърна в дом на много диви животни, сред които рисове, мишки, глигани и коне. По думите на ръководителя на изследването д-р Майкъл Бърн популацията на сивите вълци в зоната е над седем пъти по-висока от тази в съседните райони. Учените са проследили движението на 14 сиви вълци, като са им поставили каишки с джипиес. Те са установили, че един от тях е преминал 300 километра отвъд забранената зона. Изследователите уточниха, че не се знае дали животните са заразени с радиация. Според тях обаче този случай на миграция \"повдига въпроса за потенциалното разпространение на мутирали вследствие на радиацията гени сред животинските популации в незамърсените райони\". Миграцията на вълци от района на Чернобилската авария може да разпространи мутирали радиоактивни гени из Европа, съобщи \"Дейли мейл\", цитирана от БТА. Сподели:", "date": "2018.07.03", "title": "ОПАСНО! Чернобилски вълци може да разпространят радиоактивни гени в Европа"}
{"url": "http://pik.bg/%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8-%D0%B7%D0%B0%D0%BC%D0%B5%D1%81%D0%B5%D0%BD%D0%B8-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%8F-%D1%81-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B8-%D0%BE%D1%80%D1%8A%D0%B6%D0%B8%D0%B5-%D1%81-%D0%BA%D0%BE%D0%B7%D0%B0-%D0%BD%D0%BE%D1%81%D1%82%D1%80%D0%B0-%D0%B8-%D0%B0%D0%BE%D0%BA-%D1%81%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B2-%D0%B8%D1%82%D0%B0%D0%BB-news762579.html", "text": "македонската агенция „Макфакс“, цитирана от \"Фокус\". Против задържаните са внесени различни обвинения за престъпно сдружаване, търговия с мигранти по балканския маршрут, търговия с оръжие и скъпоценности и пране на пари, информират от италианската военна полиция. Мярка за неотклонение е наложена на деветима италиански граждани от Палермо, както и от северните райони на страната Комо и Сондрио, докато другите осем са от Балканите – между тях са албанци от Македония. Италианската полиция е арестувала 17 лица в операция за нелегална търговия с мигранти и оръжие. Заподозрените са извършвали криминалната си дейност в сътрудничество със сицилианската мафия и паравоенни сили, опериращи на територията на Балканите, твърдят прокурорите от окръжната Дирекция антимафия в Палермо, която е координирала операцията, предава В хода на започналото през 2016 година разследване са разкрити две различни оперативни структури в рамките на групата. Една от тях е била фокусирана върху прекарването на мигранти през Балканите в Италия и Швейцария, докато втората е водила работите около търговията с оръжие, трафика на хора и пране на нелегални приходи от грабежи. Разследването е проведено от правозащитните органи в страните, откъдето произхождат задържаните лица. Обвинението има доказателства, че някои от арестуваните са провели срещи с двама членове на сицилианската мафия (Коза Ностра) между ноември 2016 година и октомври 2017 година. Що се отнася до обвинението за контрабанда с оръжие, италианската полицията съобщи, че един от задържаните македонци е притежавал късо и дълго бойно оръжие и няколко бомби, някои от които наскоро са били продадени на други субекти на Балканите. Поне един от тези субекти в момента бил издирван от македонската полиция като член на паравоенната група - Армията за освобождение на Косово. Паравоенните сили са въвлечени в въоръжено нападение в град Куманово в Македония през май 2015 г., което доведе до смъртоносни сблъсъци с македонските сили за сигурност. „Този фактор (връзките с италианската мафия и паравоенни организации на Балканите) представляваше най-големият алармен аспект на нашето разследване“, заяви ръководителят на антимафиотската служба в Палермо. Сподели:", "date": "2018.07.03", "title": "Македонци, замесени в търговия с мигранти и оръжие с \"Коза Ностра\" и АОК са арестувани в Италия"}
{"url": "http://pik.bg/%D0%BD%D0%BE%D0%B2%D0%B0-%D1%82%D1%80%D1%8A%D0%BF%D0%BA%D0%B0-%D0%BB%D1%8E%D1%81%D0%B8-%D0%B4%D1%8F%D0%BA%D0%BE%D0%B2%D1%81%D0%BA%D0%B0-%D0%B8%D0%B7%D1%82%D1%80%D0%B8-%D0%B7%D0%B0%D0%B2%D0%B8%D0%BD%D0%B0%D0%B3%D0%B8-%D1%88%D0%B0%D0%B2%D0%BB%D0%B8%D0%B2%D0%B0%D1%82%D0%B0-%D0%BA%D0%B5%D0%BB%D0%BD%D0%B5%D1%80%D0%BA%D0%B0-%D0%BA%D0%B0%D0%BC%D0%B5%D0%BB%D0%B8%D1%8F-%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%BE%D1%82-%D0%BD%D0%BE%D1%83-%D0%B5%D0%B9%D0%BD%D0%B4%D0%B6%D1%8A-news761529.html", "text": "Люси Дяковска е лудо влюбена в закръглена брюнетка и вече не крие чувствата си. Влюбената двойка е била засечена по столичния бул. \"Княз Александър Дондуков\", където мацките се разхождаха с двете кучета на певицата. Лесбийките нахълтали  ухилени в обществен паркинг, за да се яхнат на колата на певицата и да изчезнат по своите си дела. Люси изглеждала много щастлива до новата си половинка, която гледала с обожание плевенчанката. Лъчезарната изпълнителка от години е силно привързана към песовете и ги мъкне навсякъде със себе си. Сега обаче мъниците ще трябва да делят вниманието й с новото пухкаво гадже, пише седмичник. Еднополовата любима на червенокосата певица е нисичка брюнетка, леко пълничка, но за сметка на това усмихната и лъчезарна. Хормоналните промени покрай влюбването очевидно се отразяват добре на Люси, защото 42-годишната изпълнителка била видимо отслабнала. Вокалистката на \"Ноу Ейнджълс\" никога не е била пълна, но сега буквално е станала кожа и кости, особено на фона на интимната си партньорка. За лежерната разходка Люси избрала ежедневни дънки и тениска, прясното й гадже също се носела неглиже, но в по-тъмни цветове. Сподели:", "date": "2018.07.03", "title": "НОВА ТРЪПКА! Люси Дяковска изтри завинаги шавливата келнерка Камелия! Звездата от \"Ноу Ейнджълс\" се хвана с дебеланка"}
{"url": "http://pik.bg/%D0%B2-%D1%80%D1%83%D1%81%D0%B8%D1%8F-%D0%B2-%D0%BD%D0%BE%D0%B2%D0%B8%D1%8F-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%B5%D0%BD-%D0%BF%D0%BB%D0%B0%D0%BD-%D0%BD%D0%B0-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B8%D0%BC%D0%B0-%D0%B2%D1%80%D0%B0%D1%82%D0%B8%D1%87%D0%BA%D0%B8-%D0%B7%D0%B0-%D0%BA%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B8-%D1%87%D0%B8%D0%BD%D0%BE%D0%B2%D0%BD%D0%B8-news762615.html", "text": "Президентът на Русия Владимир Путин е подписал двугодишен план за борба с корупцията, в същото време вкарвайки вратичка, с която някои корумпирани чиновници могат да бъдат освободени от отговорност, съобщава руското електронно издание The Moscow Times, цитирана от „Фокус“. Двугодишният национален план дава на правителството срок до края на 2019 година да изработи закони за наказване на корумпирани чиновници. Депутатите от държавната ДУМА ще бъдат задължени с определянето на това, кои корупционни действия представляват подсъдимо нарушение, както и с разширяването на списъка с незаконно придобити стоки, подлежащи на изземване. От законодателите ще се изисква до 1 ноември да представят проектозаконите си за затягане на антикорупционните правила за федералните и регионалния чиновници, както и за служителите на държавни компании. Според антикорупционния план, от наказателна отговорност ще може да се освобождават  корумпирани чиновници при „форсмажорни обстоятелства“. Отговорността на правителството в разследването на корупцията в Русия, докато в същото време измерва успеха на антикорупционните усилия, създава конфликт на интереси, според професора по приложни финанси от Европейския университет в Санкт Петербург Максим Буев. „Дори, ако предположим, че политиците няма съзнателно да се възползват от позицията си, съществуването на вратичка в антикорупционния план, предлага възможност за манипулиране“, пише проф. Буев в своя колонка за вестник „Ведомости“. Сподели:", "date": "2018.07.03", "title": "В Русия: В новия антикорупционен план на Владимир Путин има вратички за корумпирани чиновници"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D0%BD%D0%B0-%D0%BE%D0%BA%D1%82%D0%BE%D0%BF%D0%BE%D0%B4-%D0%BE%D1%80%D0%B0%D0%BA%D1%83%D0%BB-%D0%BF%D1%80%D0%B5%D0%B4%D1%81%D0%BA%D0%B0%D0%B7%D0%B0%D0%BB-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B8%D1%82%D0%B5-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D0%BD%D0%B0-%D0%BC%D0%BE-news762625.html", "text": "В Япония изядоха октопода-оракул на име Рабьо, който стана хит в Страната на изгряващото слънце, след като безгрешно предсказа резултатите на националния тим на Япония в груповата фаза на Световното първенство по футбол в Русия, съобщава South China Morning Post. Според информацията, собственикът на октопода Кисуо Абе решил да не дочака края на Мондиала и последния мач на японците на турнира, като още след приключването на груповата фаза на шампионата убил предсказателя и го продал. Абе кометнтирал, че бил изключително щастлив, че октоподът му предсказал безпогрешно резултатите от трите мача на Япония в груповата фаза на шампионата, като се надява да се появи втори Рабьо, който да помага на отбора до края на турнира. За съжаление на Абе обаче, Япония приключи участието си още след осминафиналите, след като в инфарктен мач загуби от Белгия с 2:3. Белгийците стигнаха до успеха с гол в добавените минути на редовното време на двубоя. Те направиха обрат в мача, след като Япония бе повела с 2:0. Сподели:", "date": "2018.07.03", "title": "Ето какво се случи на октопод-оракул, предсказал резултатите на националите на Япония на Мондиала в Русия "}
{"url": "http://pik.bg/%D0%BE%D1%81%D0%B5%D0%BC%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%B3%D1%8A%D1%80%D1%86%D0%B8%D1%8F-%D0%BC%D0%BE%D0%B6%D0%B5-%D0%B8-%D0%B4%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B2%D0%B0-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82-news762617.html", "text": "Осемгодишната спасителна програма за Гърция може и да приключва през август, но кризата ще завърши едва когато страната е в състояние да взима кредити на пазара на облигации с устойчиви лихви. Това заяви управителят на гръцката централна банка Янис Стурнарас, цитиран от „Асошиейтед Прес“ и БНР. Стурнарас посочва, че доверието на инвеститорите ще се увеличи след решението на международните кредитори да облекчат допълнително гръцкия дълг, като обвържат и бъдещите правителства с фискална дисциплина. Управителят на гръцката централна банка обаче предупреди, че ангажиментът на Атина да поддържа високи бюджетни излишъци до 2060 година ще е сериозно предизвикателство. „Това е цената, която трябва да платят две следващи поколения за минали грешки на фискалната политика“, обобщи гуверньорът. Сподели:", "date": "2018.07.03", "title": "Осемгодишната спасителна програма за Гърция може и да приключва през август"}
{"url": "http://pik.bg/%D0%BE%D1%82-%D0%B1%D0%B5%D0%BB%D0%B8%D1%8F-%D0%B4%D0%BE%D0%BC-%D0%BE%D1%82%D1%80%D0%B5%D0%BA%D0%BE%D1%85%D0%B0-%D1%87%D0%B5-%D1%81%D0%B0%D1%89-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D1%81%D1%82%D0%BE-news762637.html", "text": "Информациите в медиите, че САЩ ще напуснат Световната търговска организация (СТО), са неточни, въпреки че администрацията на президента Доналд Тръмп е фокусирана върху това да поправи търговската систем. Това заяви говорителят на Белия дом Сара Сандърс пред журналисти, съобщава Sputnik, цитирани от „Фокус“. „Както потвърдиха финансовият министър Стивън Мнучин и президентът Доналд Тръмп, това не е истина: че САЩ ще напуснат СТО. Но президентът със сигурност изрази неудовлетвореността си и беше ясен, че има своите опасения относно няколко аспекта, които той не смята за справедливи. Ние сме фокусирани върху поправянето на системата“, заяви Сандърс пред журналисти. Тя отбеляза, че Китай и други държави са използвали СТО за свое предимство, но повтори че САЩ са фокусирани върху поправянето на системата. Сподели:", "date": "2018.07.03", "title": "От Белия дом отрекоха, че САЩ се готви за излизане от СТО"}
{"url": "http://pik.bg/%D0%BF%D0%BB%D1%8F%D1%87%D0%BA%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B9-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%B0%D0%BB%D0%B8%D0%B3%D0%B0%D1%82%D0%BE%D1%80-%D0%BA%D0%BE%D0%B9%D1%82%D0%BE-%D0%B4%D0%B5%D0%B1%D0%BD%D0%B5%D0%BB-15-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-news762636.html", "text": "В окръг Лейк на американския щат Флорида помощник шерифът Мич Блекмън с изстрели от полуавтоматично пушка успял да ликвидира алигатор, който дебнел качено на дърво 15-годишно момиче, съобщава  Orlando Sentinel, цитирани от „Лайф“. Според информацията, Джордан Бродерик плувала със сал по река, когато към нея започнал да се приближава триметров алигатор. Джордан успяла да стигне със сала до брега и да се качи на близко дърво. Алигаторът я последвал, като повече от половин час останал да дебне под дървото момичето. Когато шерифът Мич Блекмън се приближил към мястото, момичето викало за помощ, като му обяснила, че се е уморила да стои на дървото и всеки момент ще падне. Присъствието на помощник шерифа изобщо не притеснило алигатора, който се насочил към него. Това принудило Блекмън да стреля. Алигаторът се отдалечил и влязъл в реката, като повече не се появил. По-късно станало ясно, че влечугото е умряло от получените рани при стрелбата. Сподели:", "date": "2018.07.03", "title": "Плячка! Американски полицай застреля алигатор, който дебнел 15-годишно момиче"}
{"url": "http://pik.bg/%D0%BA%D0%B0%D0%BD%D1%86%D0%BB%D0%B5%D1%80%D1%8A%D1%82-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D1%8A%D1%82-%D0%BF%D0%BE-%D0%BC%D0%B8%D0%B3%D1%80%D0%B0%D0%BD%D1%82%D1%81%D0%BA%D0%B8%D1%8F-%D0%B2%D1%8A%D0%BF%D1%80%D0%BE%D1%81-%D0%BC%D0%B5%D0%B6%D0%B4%D1%83-%D1%85%D0%B4%D1%81-%D0%B8-%D1%85%D1%81%D1%81-news762621.html", "text": "Канцлерът на Германия Ангела Меркел заяви, че властите ще регистрират мигрантите, които се намират на територията на страната, в други страни от Европейския съюз (ЕС). До това решение се е стигнало на срещата между членове на Християнсоциалния съюз (ХСС) и Хриситяндемократическия съюз (ХДС), съобщава „Ройтерс“, цитирани от Газета. По думите на Меркел, компромисът за мигрантите между ХСС и ХДС ще позволи на мигрантите свободно да се придвижват в страните от ЕС, а така също и ще помогне на властите в Германия да предприемат „национални мерки“ за ограничаването на количеството на пребиваващите мигранти в страната. „Приетото решение е в духа на ЕС и се явява важна стъпка за предотвратяване на втора вълна на миграция“, заяви Меркел. Заради това и, по думите й, постигнатият компромис при преговорите е „добър“ резултат след едни „сложни“ преговори. По-рано и вътрешният министър на Германия и лидер на Хриситянсоциалния съюз Хорст Зеехофер обяви, че е бил постигнат компромис за мигрантите с партията на Меркел. Сподели:", "date": "2018.07.03", "title": "Канцлерът на Германия приветства компромисът по мигрантския въпрос между ХДС и ХСС"}
{"url": "http://pik.bg/%D0%BE%D1%82-%D0%BF%D0%B5%D0%BD%D1%82%D0%B0%D0%B3%D0%BE%D0%BD%D0%B0-%D1%81%D0%B0-%D0%BF%D0%BE%D1%81%D1%8A%D0%B2%D0%B5%D1%82%D0%B2%D0%B0%D0%BB%D0%B8-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D0%B8%D0%B7%D1%80%D0%B0%D0%B2%D0%BD%D0%B8-%D0%B2%D0%BE%D0%B5%D0%BD%D0%BD%D0%B0%D1%82%D0%B0-%D1%81%D0%B8-%D1%81%D0%B8%D0%BB%D0%B0-%D1%81-%D1%84%D1%80%D0%B0%D0%BD%D1%86%D0%B8%D1%8F-news762622.html", "text": "Ако Великобритания не се откаже от съкращенията си на бюджета за военната сферата, тя рискува да загуби статута си на световна военна сила, а с него – и положението си в Белия дом. Такова предупреждение към властите на Обединеното кралство е направил министърът на отбраната на САЩ Джеймс Матис, коментирайки готовността на британците да отразяват предизвикателствата възникващи пред Запада, съобщава „Независимая газета“, цитирана от „Фокус“. Тревогата си за бъдещето на британската военна сила Матис е изразил в писмо, адресирано към министъра на отбраната на Великобритания Гавин Уилямсън. Официалният текст на писмото не е публикуван, но съдържанието му е изтекло в медиите. На страниците на документа американският военен министър е изразил съмнението си относно стабилността на позицията на Великобритания като световна военна сила. „Обезпокоен съм, че вашата способност да допринесете в изграждането на военен фундамент, обезпечаващ нашия дипломатически успех, се оказва под въпрос“, пише Матис. Той е обърнал внимание и на стремителния характер, който са придобили промените в международен контекст, както и на необходимостта на съюзниците да подходят в решаването на новите предизвикателства „от позицията на силата“. „Не е моя работа да посочвам за какви нужди вие трябва да харчите своите бюджетни средства. Но бих се надявал, че в скоро време Обединеното кралство ще може да сподели с нас ясни и устойчиви финансови точки предвид проекта за развиване на военната мощ, за да можем да обсъдим бъдещите планове и тяхната реализация“, се отбелязва в писмото до Уилямсън. „Такава нация като британската, имаща глобални амбиции, е длъжна да има по-високо ниво на военни разходи, от страни, преследващи само регионални интереси“, допълва Матис. Писмото на Джеймс Матис е тревожен знак за британското правителство, което се бори за икономисване на бюджетни средства в контекста на растящите разходи за здравеопазване и вероятните разходи, свързани с Брекзит. Американският министър подчертава, че Вашингтон не представя извънредни искания пред Великобритания, а единствено ги моли да се придържат към своите партньори. „Като глобални играчи, Франция и САЩ стигнаха до заключението, че сега е моментът за значително увеличение на нашите инвестиции в отбрана“, пояснява той в писмото си. Сподели:", "date": "2018.07.03", "title": "От Пентагона са посъветвали Великобритания да изравни военната си сила с Франция"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-%D0%BE%D0%B1%D1%8F%D0%B2%D0%B8%D1%85%D0%B0-%D0%BF%D1%80%D0%B8%D1%87%D0%B8%D0%BD%D0%B0%D1%82%D0%B0-%D0%B7%D0%B0-%D0%B0%D0%B2%D0%B0%D1%80%D0%B8%D1%8F%D1%82%D0%B0-%D0%BE%D1%81%D1%82%D0%B0%D0%B2%D0%B8%D0%BB%D0%B0-%D0%B1%D0%B5%D0%B7-%D1%82%D0%BE%D0%BA-%D0%B1%D0%B0%D0%BA%D1%83-news762639.html", "text": "Ръководителят на компанията „Азеренерджи“ Етибар Пирведриев обяви, че аварията в Мингеаурск, която остави без електричество почти целия Баку и още няколко големи града в Азербайджан, е била причинена от аномалните горещини, съобщава електронното издание haqqin. „В елекстростанцията в Мингеаурск стана авария. От строя излезе част от системното оробудване. Причината са аномалните горещини“, заяви Пирведриев. Уточнява се, че един от трансформаторите на електростанцията е аварирал заради резките колебания на температурите и увеличеното използване на електричество от населението. Отбелязва се, че електроснабдяването е било възстановено с Ясамалския, Билагадинския, Наримановския, Хазарския и Апнешеронския райони на Баку, в Сумагаит, в северните и западните части на Азербайдзжан. Добавя се, че до сутринта последствията от сериозната авария трябва да бъдат ликвидирани напълно. Президентът на Азербайджан Илхам Алиев е взел под личен контрол разрешаването на ситуацията, съобщиха от пресслужбата на държавния глава на Азербайджан. Сподели:", "date": "2018.07.03", "title": "Властите в Азербайджан обявиха причината за аварията, оставила без ток Баку"}
{"url": "http://pik.bg/%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D1%81%D0%B8%D1%80%D0%B8%D0%B9%D1%81%D0%BA%D0%B8%D1%82%D0%B5-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%86%D0%B8-%D1%81%D0%B0-%D0%BF%D1%80%D0%B5%D0%B4-%D0%BF%D1%80%D0%BE%D0%B2%D0%B0%D0%BB-news762645.html", "text": "Продължаващите преговори между сирийските бунтовници и Русия, за съдбата на държаното от бунтовниците губернаторство Дараа в Южна Сирия, са пред провал, съобщава Voice of America, цитирани от „Фокус“. Твърдението е направено от „Екипа за управление на кризи“, група от бунтовнически и цивилни делегации от Дараа участващи в преговорите. Те обявиха вчера планове за излизане от преговорите, заради раздорите между различните бунтовнически групировки, работещи под чадъра на сирийската свободна армия. В изявлението се добавя, че условията, предоставени от руската страна, са „унижаващи“ и се призовават всички цивилни да се готвят за война. „Призоваваме всички да вземат оръжие и да се бият, докато не предоставим по-нататъшно становище за военното началство, което ще води освободителната война“, се казва в съобщението. Сирийското правителство на президента Башар Асад насочи вниманието си към Южна Сирия, след като си върна контрола и подсигури всички анклави, държани от бунтовници в Дамаск и провинцията. Офанзивата към Дараа започна на 19 юни, с наземна кампания от сирийските правителствени сили и руски изтребители започващи въздушни удари в района на 23 юни. Сподели:", "date": "2018.07.03", "title": "Преговорите между Русия и сирийските бунтовници са пред провал"}
{"url": "http://pik.bg/%D0%B4%D1%8A%D0%B6%D0%B4-%D0%B8-%D1%81%D0%BB%D1%8A%D0%BD%D1%86%D0%B5-%D1%81%D0%B5-%D1%80%D0%B5%D0%B4%D1%83%D0%B2%D0%B0%D1%82-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA-%D1%82%D0%B5%D1%80%D0%BC%D0%BE%D0%BC%D0%B5%D1%82%D1%8A%D1%80%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%BE-32-%D0%B3%D1%80%D0%B0%D0%B4%D1%83%D1%81%D0%B0-%D0%BD%D0%BE-%D1%81%D0%BB%D0%B5%D0%B4%D0%BE%D0%B1%D0%B5%D0%B4-%D0%B4%D0%B5%D0%B1%D0%BD%D0%B0%D1%82-%D0%B2-news762490.html", "text": "Максималните температури ще са предимно между 27 и 32 градуса. Атмосферното налягане ще се понижи и ще се доближи до средното за месеца. По До края на тази и в началото на следващата седмица времето ще остане неустойчиво. Ще има и слънчеви часове, но и развитие на купеста и купесто-дъждовна облачност. На места в различни райони ще има краткотрайни валежи и гръмотевични бури, възможни са и градушки. С малки колебания, дневните температури най-често ще са между 25 и 30 градуса. Снимка: Pixabay Във вторник ще бъде предимно слънчево. След обяд ще се развива купеста и купесто-дъждовна облачност и на много места ще превали и прегърми. По-значителни ще са явленията в припланинските райони, там има условия и за градушки. Ще бъде почти тихо, но по време на развитието на купесто-дъждовната облачност вятърът ще се усилва и ще бъде променлив по-посока. Преди обяд в планините ще бъде предимно слънчево, но след обяд ще се развива купесто-дъждовна облачност. Ще има валежи, гръмотевици и временно усилване на вятъра . Има условия и за градушки. Ще духа до умерен западен вятър. Максималната температура на височина 1200 м ще е около 22 градуса, на 2000 м - около 16 градуса. Черноморието ще бъде предимно слънчево. След обяд по северното крайбрежие ще има временни увеличения на облачността и на отделни места там ще превали. След обяд ще духа доумерен югоизточен вятър. Максималните температури ще са 24-27 градуса, малко по-високи от температурата на морската вода. Вълнението на морето ще е около 2 бала. Сподели:", "date": "2018.07.03", "title": "ДЪЖД И СЛЪНЦЕ СЕ РЕДУВАТ ВЪВ ВТОРНИК! Термометърът скача до 32 градуса, но следобед дебнат валежи и градушки"}
{"url": "http://pik.bg/%D0%BD%D0%B0%D0%B4-3-400-%D0%B4%D1%83%D1%88%D0%B8-%D0%BF%D1%80%D0%B8%D0%B5%D1%82%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B8-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B7%D0%B0%D1%80%D0%B0%D0%B4%D0%B8-%D0%B2%D0%B8%D1%81%D0%BE%D0%BA%D0%B8%D1%82%D0%B5-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B2-%D1%8F%D0%BF%D0%BE%D0%BD-news762646.html", "text": "В Япония заради високите температури в рамките на последната седмица, в болници са били приети над 3 400 души, а трима са починали, съобщават от Главното пожарно управление на Япония, цитирани от ТАСС. Уточнява се, че в периода между 25 юни и 2 юли в страната са били хоспитализирани 3 473-ма души. Това е с 5,2 пъти повече в сравнение с предната седмица. Температурите в страната са били над 30 градуса. Сподели:", "date": "2018.07.03", "title": "Над 3 400 души приети в болници през последната седмица заради високите температури в Япония"}
{"url": "http://pik.bg/%D0%B0%D1%80%D0%BC%D0%B8%D1%8F%D1%82%D0%B0-%D0%BD%D0%B0-%D1%81%D0%B0%D1%89-%D1%89%D0%B5-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-62-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B2-%D0%BF%D1%83%D0%B5%D1%80%D1%82%D0%BE-%D1%80%D0%B8%D0%BA%D0%BE-%D0%B2-%D0%B1%D0%BB%D0%B8%D0%B7%D0%BA%D0%B8%D1%82%D0%B5-%D0%B3%D0%BE%D0%B4%D0%B8%D0%BD%D0%B8-news762647.html", "text": "От армията на САЩ обявиха, че ще инвестират близо 62 милиона долара в Пуерто Рико, за обновяване и разширяване на инфрастуктурата си в американската островна държава, съобщава електронно издание The Washington Post, цитирано от „Фокус“. Официални представители на армията са заявили вчера, че ще бъдат инвестирани 10 милиона долара за изграждането на операционен център в северозападния пристанище град Агуадиля, започвайки следващата година. Бригаден генерал Дъстин Шулц заявява, че другите 52 милиона долара ще бъдат инвестирани в изграждането на тренировъчно съоръжение и нови офиси в укреплението Бучанан близо до столицата Сан Хуан. Строителството се очаква да започне в края на 2019 година. От армията допълниха, че всяка година инвестират близо 285 милиона долара в Пуерто Рико и разполагат там с около 5 000 военнослужещи и 200 цивилни служители. Сподели:", "date": "2018.07.03", "title": "Армията на САЩ ще инвестира 62 милиона долара в Пуерто Рико в близките години"}
{"url": "http://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%B2%D1%8A%D0%BD%D1%88%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D1%8F%D0%BF%D0%BE%D0%BD%D0%B8%D1%8F-%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D1%81%D0%B0%D1%89-%D1%89%D0%B5-%D0%BE%D0%B1%D1%81%D1%8A%D0%B4%D1%8F%D1%82-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82-news762648.html", "text": "Ситуацията на Корейския полуостров ще бъде една от основните теми на предстоящите разговори между външния министър на Япония Таро Коно и държавния секретар на САЩ Майк Помпео, съобщава ТАСС. Помпео трябва да пристигне в Токио на 7 юли. „Ще обменим мнения за ситуацията около Северна Корея“, заяви Коно. От Държавния департамент на САЩ обявиха по-рано, че Майк Помпео ще посети на 5 юли Пхенян, където ще обсъди въпросите за денуклеаризацията на Корейския полуостров. Два дни по-късно първият дипломат на САЩ ще бъде в Токио. В Японската столица Майк Помпео ще остане два дни. По време на визитата му са планирани срещи с представители на ръководствата на Япония и Република Корея. Сподели:", "date": "2018.07.03", "title": "На четири очи! Външният министър на Япония и държавния секретар на САЩ ще обсъдят ситуацията на Корейския полуостров"}
{"url": "http://pik.bg/%D0%B4%D0%B0%D0%BD%D1%8A%D1%87%D0%BD%D0%B8-%D1%84%D0%B5%D0%BD%D0%BE%D0%BC%D0%B5%D0%BD%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D0%B1%D0%B5%D0%B7-%D0%BD%D0%B8%D0%BA%D0%B0%D0%BA%D0%B2%D0%B8-%D0%B4%D0%BE%D1%85%D0%BE%D0%B4%D0%B8-%D0%BF%D1%80%D1%8A%D1%81%D0%BD%D0%B0%D1%85%D0%B0-%D0%BD%D0%B0%D0%B4-1-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-news762658.html", "text": "Две жени в България са похарчили по над 1 милион лева през 2016 г., но не са посочили никакви доходи пред данъчните. Единият сигнал е от данъчната дирекция в Пловдив, а другият е от София, съобщава Би Ти Ви. Разходите, които са за над 1 милион лева, излизат от фактури за извършени услуги и покупки на името на двете жени, които са се осигурявали върху минималния осигурителен доход. В момента НАП проверява доходите в семействата им, както и издръжката на домакинствата и разходите им. В петък от приходната администрация обявиха, че започват проверки на 290 души, които са извършили разходи за минали години над 50 000 лв., но едновременно с това нямат никакви официално декларирани доходи. Общото между всички, на които са възложени проверки, е че са се осигурявали върху минималния осигурителен доход, но дори не са подали данъчна декларация за доходите, поясняват от НАП. Едновременно с това тези физически лица са извършили значителни разходи. Сподели:", "date": "2018.07.03", "title": "ДАНЪЧНИ ФЕНОМЕНИ! Българки без никакви доходи пръснаха над 1 млн. лева за година"}
{"url": "http://pik.bg/%D1%83%D1%87%D0%B5%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%B0%D0%BA-%D0%B2%D0%B8%D0%BD%D0%BE%D1%82%D0%BE-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D1%8F%D0%B2%D0%B0-%D0%BF%D0%BE%D1%8F%D0%B2%D0%B0%D1%82%D0%B0-%D0%BD%D0%B0-%D1%80%D0%B0%D0%BA-news762650.html", "text": "Бразилски учени установиха, че антиоксидантът ресвератрол в червеното вино предотвратява появата на рак, като спира образуването на протеини, характерни за 50% от туморите, съобщи в. \"Дейли Мейл\", цитиран от БТА и Нова телевизия. Колко червено вино обаче трябва да изпие човек, за да бъде постигнат този ефект, не е ясно. Антиоксидантът ресвератрол е характерен също за боровинките и фъстъците. Учените са анализирали ефекта на ресвератрола върху протеина р53. Той обикновено потиска развитието на туморите, убивайки раковите клетки. Когато мутира обаче образува купове, които подхранват болестта. Резултатите показват, че антиоксидантът спира струпването на протеина, както и мултиплицирането и разпространяването на раковите клетки. Сподели:", "date": "2018.07.03", "title": "Учени разкриха как виното предотвратява появата на рак"}
{"url": "http://pik.bg/%D1%81%D0%B0%D0%BC%D0%BE-%D0%B7%D0%B0-%D0%BC%D0%B5%D1%81%D0%B5%D1%86-%D0%B1%D0%BB%D0%B8%D0%B7%D0%BE-35-000-%D0%B4%D1%83%D1%88%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D0%B7%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%BE-%D0%BF%D1%80%D0%B5%D1%81%D0%B8%D1%87%D0%B0%D0%BD%D0%B5-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D1%81%D0%B0%D1%89-%D0%B8-news762649.html", "text": "Близо 35 000 души са били арестувани, пресичайки нелегално южната граница на САЩ през месец юни, съобщава CNN, цитирани от „Фокус“. От телевизионния канал се позовават на свой източник, запознат с данните.. През юни са арестувани точно 34 911 души – в сравнение с 40 334 души през месец май. Виждайки по-високите нива на нелегални преминавания през пролетта, администрацията на президента Доналд Тръмп едва ли е приветствала новината. Но въпреки, че администрацията на Тръмп направи свой основен приоритет справянето с нелегалната миграция, включително и политика, която в един момент стигна до там да разделя семейства без документи, почти невъзможно е намаляването на броя нелегални мигранти да се припише на някоя определена политика. С изключение на миналата година, която отрече повечето тенденции на сезонно преминаване на границата, традиционно има намаление на преминаванията от май към юни още 2000 година насам. Сподели:", "date": "2018.07.03", "title": "Само за месец! Близо 35 000 души арестувани за нелегално пресичане на границата между САЩ и Мексико"}
{"url": "http://pik.bg/%D0%B5%D1%82%D0%BE-%D1%81-%D0%BA%D0%B0%D0%BA%D0%B2%D0%BE-%D1%81%D1%80%D0%B0%D0%B2%D0%BD%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BA%D0%BE%D0%BB%D1%83%D0%BC%D0%B1%D0%B8%D1%8F-%D1%84%D1%83%D1%82%D0%B1%D0%BE%D0%BB%D0%BD%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0-%D0%B8%D0%BC--news762651.html", "text": "Президентът на Колумбия Хуан Мануел Сантос сравни националният отбор по футбол на страната с ягуар, който обитава южноамериканските джунгли, и изрази надежда, че тимът ще се справи с „Трите лъва“, както наричат отбора на Англия, на Световното първенство по футбол в Русия. Двата тима се изправят тази вечер един срещу друг в Москва, в двубой от осминафиналната фаза на състезанието. Изявлението си колумбийският лидер направи по време на посещение в южния колумбийски департамент Гуавяр. Той коментира, че „ягуарът ще се изправи срещу трите лъва и ще им покаже истинската си сила“. Сподели:", "date": "2018.07.03", "title": "Ето с какво сравни президентът на Колумбия футболните национали на страната преди мача им с Англия на Мондиала в Русия"}
{"url": "http://pik.bg/%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%BC%D0%B8%D1%88%D0%BE-%D0%BA%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD%D0%BE%D0%B2-%D0%B8-%D0%BA%D0%BE%D1%86%D0%B5%D1%82%D0%BE-%D0%BA%D0%B0%D0%BB%D0%BA%D0%B8-%D1%81%D0%B8-%D1%81%D0%BF%D0%BE%D0%BC%D0%BD%D0%B8%D1%85%D0%B0-%D1%81-%D1%83%D0%BC%D0%B8%D0%BB%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%BE%D1%84-%D0%B1%D0%BE%D0%B6%D0%B8%D0%B4%D0%B0%D1%80-%D0%B4%D0%B8%D0%BC%D0%B8%D1%82%D1%80-news762664.html", "text": "Представям си сега как Божо щеше да каже: \"Махнете ги тези тъжни физиономии\". Почти веднага научих за смъртта му. Колкото и тривиално да звучи, разбираш какво човек е постигнал в живота от реакцията на хората след смъртта му. Рядко съм виждал такава реакция на симпатия на светла тъга. Това заяви пред Би Ти Ви математикът проф. Михаил Константинов на въпрос за спомените, които той ще запази за проф. Божидар Димитров. \"Той първи откри най-старата българска история - на Петър Богдан, която е написана 100 години преди Паисиевата история\", каза още той. \"Спомням си една дребна случка - веднъж отивам на една бензиностанция и срещам Божидар Димитров. Беше с една дама и седнахме да пием кафе. По едно време те си тръгнаха и дойде сервитьорката със сметката. Беше 20 лева. Попитах я колко струва кафето при тях, а тя ми каза, че това е и сметката на моя приятел. Сетих се, че Божо е забравил да плати. След 2-3 дни се сети и започна да ми звъни, аз му казах, че не искам пари, а да ми разпише лично следващата му книга\", сподели проф. Михаил Константинов. В предаването взе участие и Костадин Георгиев-Калки. \"С проф. Димитров се познавахме сравнително отскоро - от около 2 години и половина покрай Боянския клуб. Не можеш да си откъснеш слуха и очите от него и от всичките истории, които разказва\", разказа той. \"Искам да му кажа, че Боянският клуб ще продължи да съществува и то с неговото име\", добави Коцето Калки, а проф. Константинов завърши: \"Не само Боянският клуб ще продължи да съществува. За целия български народ Божидар ще бъде жив.\" Сподели:", "date": "2018.07.03", "title": "ЕМОЦИОНАЛНО! Мишо Константинов и Коцето Калки си спомниха с умиление за проф. Божидар Димитров"}
{"url": "http://pik.bg/%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%BC%D0%B0%D0%BA%D1%81%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D1%80%D0%B0%D0%B1%D0%BE%D1%82%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B4%D0%BE-52-%D1%87%D0%B0%D1%81%D0%B0-news762652.html", "text": "Властите в Южна Корея обавяха 52-часова работна седмица в опит да спрат хроничната преумора сред населението, предава Business Insider, цитирани от „Фокус“. Държавата се опитва да насърчава по-добър баланс между личния живот и работата, като намалява максималните часове, в които хората могат да работят, от 68 на 40 часа, плюс още 12 часа извънреден труд. По-малките фирми няма да имат нужда да прибягват до промените поне до 2020 година, но по-големите фирми, които нарушават новите правила, могат да бъдат глобени с до 17 815 долара. Изпълнителни директори са изправени пред две години затвор, в случай на нарушение. „Това ще бъде важна възможност да преминем от общество на преумората към общество, прекарващо време със семействата си - заяви президентът на страната Мун Джей-ин. - Най-важното нещо е, че това ще бъде фундаментално решение за защита на живота и безопасността на хората като намалим броя на смъртните случаи от преумора, индустриални инциденти и лишени от сън шофьори“. Промените трябваше да се осъществят за големи компании, публични институции и правителствени офиси на 1 юли, но правителството се отдръпна през миналата седмица и се съгласи на компромисен вариант, при който фирмите ще имат шест месеца, за да въведат новия график. Бивайки принудени да отстъпят в налагането на политиката показва, че планът е иницииран повече от правителството, отколкото от работниците, повечето от които разчитат на извънредния труд, за да изкарват достатъчно пари. Политиката е ключова за президента Мун Джей-ин, който се надява тя да доведе до повече продуктивност, повече работни места и, потенциално, повече раждаемост. Южна Корея има една от най-дългите работни седмици в развития свят, в която хората средно работят 300 часа повече от тези в САЩ, според Организацията за икономическо сътрудничество и развитие. Южна Корея има и една от най-ниските раждаемости в света. „От години ние пренебрегвахме истинския корен на проблема – огромното полово несъответствие в страната и нечовешки дългите работни часове - заяви през януари Чунг Хюн-бак, южнокорейският министър на семейството.-  При такива несправедливи условия, младите жени обикновени избират кариерата си, вместо семейство и раждане“. Петдневната работна седмица беше въведена в Южна Корея едва през 2004 година. Сподели:", "date": "2018.07.03", "title": "Ограничават максималната работна седмица в Южна Корея до 52 часа"}
{"url": "http://pik.bg/%D1%81%D0%BF%D0%B0%D1%81%D0%B5%D0%BD%D0%B8%D0%B5-%D0%B7%D0%B0%D0%BA%D0%BB%D0%B5%D1%89%D0%B5%D0%BD%D0%B8%D1%82%D0%B5-%D0%B4%D0%B5%D1%86%D0%B0-%D0%B2-%D0%BF%D0%B5%D1%89%D0%B5%D1%80%D0%B0-%D0%B2-%D1%82%D0%B0%D0%B9%D0%BB%D0%B0%D0%BD%D0%B4-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D1%82%D0%B0%D0%BD%D0%B0%D1%82-%D0%B2%D0%BE%D0%B4%D0%BE%D0%BB%D0%B0%D0%B7%D0%B8-news762662.html", "text": "12-те момчета от тайландска футболна школа и техният треньор, които се оказаха блокирани в пещера, може да прекарат следващите няколко месеца в капан, ако не се научат под земята на базови умения по гмуркане, съобщава Би Би Си, като цитира представители на въоръжените сили на страната. Специалните части намериха изчезналите след 9 дни издирване в пещерния комплекс Тхам Луанг в северната част на страната. Той редовно се наводнява в периода до септември-октомври. За да могат децата да излязат преди есента, ще им се наложи да се научат да преминават през коридори, пълни с кална вода – нещо, което според експертите е твърде опасно. Сложно е и оставането под земята, защото то ще изисква непрекъснато снабдяване с храни и провизии. Към момента опитите да се изпомпа част от водата също нямат успех. Спасители обхождат района в търсене на друг вход към пещерата. Въпреки предстоящите трудности, близките на децата очаквано си отдъхнаха при новината, че всички са намерени живи и здрави. Сподели:", "date": "2018.07.03", "title": "СПАСЕНИЕ! Заклещените деца в пещера в Тайланд трябва да станат водолази"}
{"url": "http://pik.bg/%D1%83%D0%B6%D0%B0%D1%81%D1%8A%D1%82-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2%D1%83%D0%BB%D0%BA%D0%B0%D0%BD%D1%8A%D1%82-%D0%B0%D0%B3%D1%83%D0%BD%D0%B3-%D0%B2-%D0%B1%D0%B0%D0%BB%D0%B8-%D0%BE%D1%82%D0%BD%D0%BE%D0%B2%D0%BE-%D0%B8%D0%B7%D1%80%D0%B8%D0%B3%D0%BD%D0%B0-news762665.html", "text": "Изригването продължило над седем минути. Потоци лава достигнали на 2 км от кратера на вулкана, подпалвайки горски райони високо в планината. Властите не са повишили степента на тревога, нито са разширили забранената зона с радиус 4 км около кратера. Облакът пепел се движи на запад, и летището в Денпасар, разположено в южната част на Бали, продължава да работи нормално. Няма сведения за пострадали в резултат на изригването. При изригването на вулкана миналата седмица летището в Денпасар, трето в Индонезия по брой на пътници, беше затворено за всички полети за половин ден заради вулканичната пепел. Близо 1100 души загинаха при последното мощно изригване на Агунг през 1963 година. Вулканът Агунг на индонезийския остров Бали вчера отново изригна, изхвърляйки облак от прах и пепел на височина 2000 м, а по склоновете му потече лава, съобщи Асошиейтед прес. Сподели:", "date": "2018.07.03", "title": "УЖАСЪТ СЕ ЗАВРЪЩА! Вулканът Агунг в Бали отново изригна"}
{"url": "http://pik.bg/%D0%B0%D0%B4%D1%81%D0%BA%D0%BE-%D0%BC%D0%B5%D0%BB%D0%B5-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B5-79-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB-news762677.html", "text": "Един човек е загинал при катастрофа на главен път Е-79 в района на село Медовница, станала тази нощ. Това съобщиха от ОДМВР - Видин. Сигналът на тел.112 е получен в 1.07 часа. По първоначалните данни товарен автомобил с холандска регистрация излиза от пътя, навлиза в двор на частен имот и се удря в къща. Водачът на превозното средство е починал на място. Други жертви и пострадали при катастрофата няма. Нанесени са значителни материални щети. И в момента дежурна оперативна група извършва оглед на местопроизшествието. Причината за тежкия инцидент е в процес на установяване. Работата на разследващите продължава. Към 08.45 движението по главен път Е-79 на територията на Видинска област се осъществява с нормалната за делничен ден интензивност. Сподели:", "date": "2018.07.03", "title": "АДСКО МЕЛЕ! Тежка катастрофа на Е-79, има загинал"}
{"url": "http://pik.bg/%D0%BB%D0%BE%D1%80%D0%B5%D0%BD%D1%86%D0%BE-%D0%BB%D0%B0%D0%BC%D0%B0%D1%81-%D0%B8%D0%B7%D0%B3%D0%BE%D0%BD%D0%B8-%D0%B6%D0%B5%D0%BD%D0%B0-%D1%81%D0%B8---%D1%8F%D1%85%D0%BD%D0%B0%D0%BB%D0%B0-%D0%BC%D1%83%D1%81%D0%BA%D1%83%D0%BB%D0%B5%D1%81%D1%82-%D0%BA%D1%83%D0%BB%D1%82%D1%83%D1%80%D0%B8%D1%81%D1%82-%D0%B2-%D0%BA%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-news762678.html", "text": "Екшън звездата посочва, че с Шона са била разделена от 6 юни 2016 г., пише \"Слава\". Лоренцо Ламас е подал заявление за развод с петата си съпруга Шона Крейг, само няколко седмици след като е била видяна да възсяда мускулест културист във Венис, Калифорния. 60-годишният актьор цитира неразрешими различия в документите, които е подал в петък. Сподели:", "date": "2018.07.03", "title": "Лоренцо Ламас изгони жена си - яхнала мускулест културист в Калифорния"}
{"url": "http://pik.bg/%D1%83%D0%B6%D0%B0%D1%81%D1%8F%D0%B2%D0%B0%D1%89%D0%BE-%D0%BD%D0%B0%D0%B4-1200-%D0%B4%D0%B5%D1%82%D1%81%D0%BA%D0%B8-%D0%BF%D0%BB%D0%BE%D1%89%D0%B0%D0%B4%D0%BA%D0%B8-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0%D1%82-%D0%B4%D0%B5%D1%86%D0%B0%D1%82%D0%B0-%D0%B2-%D1%81%D0%BE%D1%84%D0%B8%D1%8F-news762686.html", "text": "Повече от 1200 опасни детски площадки дебнат малчуганите в столицата. Това показва интерактивна карта на общината. Част от съоръженията са се превърнали в капани заради липсващи стъпала, счупени дъски и ръждясали пирони. Нередки са случаите на наранявания. \"Някои от съоръженията са много стари, други са на не повече от 10-15 години, но не са изработени от здрави материали, не се поддържат и представляват опасност за децата\", посочи пред Bulgaria ON AIR Снежана Каратотева от Сдружение \"Безопасни детски площадки\". Именно такава е и една от площадките в район \"Възраждане\", на която комбинираното съоръжение е с нарушена цялост, каза още тя. \"Липсват стълби, има стърчащи винтове, а преградите не обезопасяват достатъчно\", допълни Снежана Каратотева. Повечето малчугани се разминават само с охлузвания и натъртвания. Не липсват обаче и по-тежки инциденти със счупвания и дори черепно-мозъчни травми. В София има над 1800 места, предназначени за игра. От тях за основен ремонт са 1173, които се стопанисват от Районната администрация. За други 36 се грижи Дирекция \"Зелена система\". А за частичен ремонт са още 190 площадки. Във връзка с опасните съоръжения в район \"Възраждане\", кметът Савина Савова обясни, че подобни стари не са останали. Те са били премахнати още през 2014 година заради лошото им състояние. \"Тези, които са здрави и годни за употреба ще бъдат оставени, тъй като те са познати на хората в квартала и не крият опасности. Все пак трябва да има места за игра\", подчерта Савина Савова. Пред Bulgaria ON AIR зам.-кметът на район \"Възраждане\" арх. Николай Диков посочи, че съоръженията, които бъдат сметнати за опасни ще бъдат премахнати, а на тяхно място ще се изградят нови, тъй като минималните изисквания за квадратура могат да бъдат покрити. Сподели:", "date": "2018.07.03", "title": "УЖАСЯВАЩО! Над 1200 детски площадки застрашават децата в София"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%8E%D0%BD%D0%BA%D0%B5%D1%80-%D1%81-%D1%82%D0%BE%D0%BF%D0%BB%D0%B8-%D0%B4%D1%83%D0%BC%D0%B8-%D0%BA%D1%8A%D0%BC-%D0%B1%D0%BE%D1%80%D0%B8%D1%81%D0%BE%D0%B2-%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BB%D0%B5%D0%B4-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-news762718.html", "text": "\"Всяка секунда и минута беше удоволствие да работя с българите\". Това заяви председателят на Еврокомисията Жан-Клод Юнкер пред евродепутатите, минути след изказването на премиера Бойко Борисов. \"Много добре. Прекрасна работа. Благодаря ви за това\", обърна се той към българския премиер. Европейският парламент се запознава тази седмица с доклада на премиера Бойко Борисов за работата на завършилото първо българско председателство на Съвета на ЕС. Изслушването ще продължи с представянето на целите на австрийското председателство от премиера Себастиан Курц. България предаде на Австрия председателството от началото на юли. Сподели:", "date": "2018.07.03", "title": "ИЗВЪНРЕДНО В ПИК! Юнкер с топли думи към Борисов и България след европредседателството"}
{"url": "http://pik.bg/%D1%81%D0%BB%D0%B5%D0%B4-%D1%80%D0%B5%D0%B7%D0%B8%D0%BB%D0%B0-%D0%BC%D0%B5%D1%81%D0%B8-%D1%81%D0%B5-%D1%83%D1%82%D0%B5%D1%88%D0%B0%D0%B2%D0%B0-%D0%B2-%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B8%D1%82%D0%B5-%D0%BD%D0%B0-%D0%B6%D0%B5%D0%BD%D0%B0-%D1%81%D0%B8-%D0%BC%D0%B8%D1%81%D0%BB%D0%B8-%D0%B7%D0%B0-%D0%BE%D1%82%D0%BA%D0%B0%D0%B7%D0%B2%D0%B0%D0%BD%D0%B5-%D1%81%D0%BD%D0%B8%D0%BC%D0%BA%D0%B0-news762691.html", "text": "Лионел Меси намери утеха в прегръдките на своята съпруга, след като се завърна с празни ръце от Световното първенство в Русия. Антонела Рокуцо посрещна петкратния носител на \"Златната топка\" на летището в Барселона, тъй като той предпочете да се прибере в Испания заедно с Хавиер Масчерано, вместо да лети 18 часа до Буенос Айрес заедно с останалите си съотборници от националния отбор на Аржентина. 34-годишният Масчерано обяви края на международната си кариера след загубата с 3:4 от Франция. Меси подмина репортерите и се качи в \"Рейндж Роувър\"-а на своята съпруга. Той има 128 мача и 65 гола за националния отбор и също обмисля отказване от националния. Сподели:", "date": "2018.07.03", "title": "СЛЕД РЕЗИЛА! Меси се утешава в прегръдките на жена си, мисли за отказване (СНИМКА)"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B8-%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BB%D0%B5%D0%B2%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%B8%D0%B7%D0%BA%D0%BB%D1%8E%D1%87%D0%B8%D1%85%D0%B0-%D0%BC%D0%B8%D0%BA%D1%80%D0%BE%D1%84%D0%BE%D0%BD%D0%B8%D1%82%D0%B5-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B2-%D0%B5%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%B5-news762713.html", "text": "Жесток цирк спретнаха левите евродепутати в парламента в Страсбург, научи ексклузивно ПИК. Преди премиерът Бойко Борисов да започне официалното закриване на европредстедателството, социалистите в Страсбург решиха да изключат микрофоните. С този акт те демонстрираха  своята солидарност към стачкуващите преводачи, които от няколко месеца имат трудов спор за пари с ръководството на парламента. Речта на Борисов се забави с цели 45 минути, което повечето коментираха, че е абсолютно умишлен акт, тъй като до този момент не се е случвало. От своя страна министър-председателят прие саботажа съвсем спокойно. В типичния си стил Бойко Борисов се пошегува: \"Свърши българското председателство и проблемите започнаха.\" Сподели:", "date": "2018.07.03", "title": "ЕКСКЛУЗИВНО И САМО В ПИК! Леви депутати изключиха микрофоните на Борисов в европарламента! Ето каква е причината за саботажа"}
{"url": "http://pik.bg/%D1%85%D0%B8%D1%82-%D1%80%D1%83%D1%81%D0%BA%D0%B8-%D0%B2%D0%BE%D0%B4%D0%B5%D1%89-%D0%B8%D0%B7%D0%B3%D1%83%D0%B1%D0%B8-%D0%B1%D0%B0%D1%81-%D0%B7%D0%B0-%D1%81%D0%B1%D0%BE%D1%80%D0%BD%D0%B0%D1%8F-%D0%B8-%D0%BE%D1%82%D0%B8%D0%B4%D0%B5-%D1%81-%D1%80%D0%BE%D0%BA%D0%BB%D1%8F-%D0%BD%D0%B0-%D1%80%D0%B0%D0%B1%D0%BE%D1%82%D0%B0-news762687.html", "text": "Руският радио водещ Александър Софронов спази обещанието си и се появи с рокля на работа. Той заяви в ефир преди мача между Испания и Русия от осминафиналите на Мондиал 2018, че цял ден ще бъде на работа в женски дрехи, ако Сборная успее да отстрани испанците на стадион \"Лужники\". Както е известно, тимът на Черчесов елиминира Испания след 1:1 в редовното време и продълженията и 4:3 при дузпите. Така вчера Софронов спаси обещанието си и цял ден бе на работа с рокля. Той е водещ на едно от най-популярните радиа в Русия - \"Спорт FM\", предава \"Спортал\". Сподели:", "date": "2018.07.03", "title": "ХИТ! Руски водещ изгуби бас за Сборная и отиде с рокля на работа"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B2-%D0%BF%D0%B8%D0%BA-%D0%B1%D1%80%D0%B5%D0%BD%D0%B4%D0%BE-%D0%B4%D0%B5%D0%B3%D0%B8%D0%B7%D0%B8%D1%80%D0%B0%D0%BD-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%B2-%D1%80%D1%83%D1%81%D0%B8%D1%8F-news762711.html", "text": "Цялото семейство на избягалия от закона у нас и сочен за бос на кокаина Евелин Банев-Брендо, начело с него, се подвизава из ВИП ложите на Мондиала в Русия, твърдят хора от родния ъндърграунд. С тузарската екскурзия, по време на която били обградени от руски милионери, се похвалила балдъзата на Банев Десислава Дишлиева в „Инстаграм”, където качила снимка на нея и сестра си Моника. Фотосът бил правен по време на мача между Испания и Мароко в понеделник вечер. Според видели снимката на кадъра се виждал отчасти и самият Брендо, който обаче бил дегизиран с шапка, очила и суитшърт с висока яка, така че било почти невъзможно да бъде разпознат. Освен това имал доста по-къса коса от обичайното, почти нула номер. Изглежда присъствието му на фотоса е факт, защото Дишлиева само след минути изтрила поста си, явно разбрала, че е сгафила. Причината е, че у нас съдебните власти издирват под дърво и камък Евелин Банев. Брендо се е подготвял хладнокръвно и методично за момента, в който ще бъде осъден в България и ще трябва да се превърне в беглец от правосъдието и още щом научил, че предстои да бъде осъден, се е изнесъл в Дубай. В края на април той получи 6 години затвор от Върховния касационен съд за пране на пари. Брендо бе признат за виновен за пране на 21 млн. лева, за които се счита, че са добити от трафик на кокаин. Присъдата му дойде след 12-годишна съдебна сага, а преди това Банев бе осъден в Италия и Румъния, съответно на 20 и 10 години затвор, за трафик на дрога в особено големи количества. Познати на мафиота разкриват, че босът е очаквал да получи присъда в България и че още от миналата пролет, когато е било постановено 20-годишното му наказание зад решетките в Италия, е разработил план за изчезването си. Още миналата есен той съумял да прехвърли голяма част от богатството си чрез офшорни фирми в Дубай. Брендо е закупил просторна къща на изкуствените Палмови острови в емирството, където още преди месец е изтеглил и семейството си, тъй като дъщерите му са отписани от швейцарските колежи, където учеха. Преди дни пък стана ясно, че комисията “Антикорупция” съди роднини на „кокаиновия крал“ за имоти на стойност 22 млн. лв. и друг негов близък за 6 704 388 лв., като 3 083 000 евро са в банкова касета. Председателят на комисията Пламен Георгиев заяви, че е запорирано имущество на бившата му жена, с която се разведе проформа, за да спасят богатството си, и нейната сестра. Съпругата на Брендо - Моника Добринова, и балдъзата му Десислава Дишлиева бяха подсъдими с него за пране на 21 млн. лв. Сподели:", "date": "2018.07.03", "title": "ГОРЕЩО В ПИК! Брендо дегизиран на Световното в Русия"}
{"url": "http://pik.bg/%D1%81%D1%82%D0%B0%D0%BC%D0%B0%D1%82%D0%BE%D0%B2%D0%B0-%D0%BF%D0%B5%D1%87%D0%B5-%D0%B4%D1%83%D0%BF%D0%B5-%D0%BD%D0%B0-%D0%BF%D0%BB%D0%B0%D0%B6%D0%B0-news762717.html", "text": "Една от най-красивите тенисистки на планетата Юлия Стаматова взе заслужена почивка след тежкото турне в Тунис. Красавицата използва паузата, за да се попече на плажа и да отдъхне след тежката програма. Бившето гадже на Абел Анисе в момента е свободна. Вероятно това е причината тя да показва своето прекрасно тяло. През последните месеци Стаматова, която е 599-а в света, игра два турнирни финала. Сподели:", "date": "2018.07.03", "title": "Стаматова пече дупе на плажа"}
{"url": "http://pik.bg/%D1%80%D0%B0%D0%B7%D0%BA%D1%80%D0%B8%D1%82%D0%B8%D0%B5-%D0%BD%D0%B0-%D0%BF%D0%B8%D0%BA-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B2-%D0%BF%D1%8A%D0%BB%D0%BD%D0%B0-%D0%B8%D0%B7%D0%BE%D0%BB%D0%B0%D1%86%D0%B8%D1%8F-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BF%D0%BE%D0%B4-%D0%BB%D0%B8%D0%B4%D0%B5%D1%80%D1%81%D0%BA%D0%B8%D1%8F-%D1%81%D1%82%D0%BE%D0%BB---%D0%BE%D1%81%D1%82%D0%B0%D0%BD%D0%B0-news762731.html", "text": "Мощната метла, която лидерката на БСП е развъртяла срещу своите врагове с партиен билет, скоро ще я докара до толкова скромна подкрепа, че да не може да изпие едно шише ракия с приближението си. Камо ли да консумира на онзи мощен коктейл, зареден в партийната централа в чест на предстоящата победа в нощта на парламентарните избори преди 2 години, който тъй си и остана недокоснат заради изненадващата за червените загуба. След като знаковото лице на столетницата Жельо Бойчев напусна председателския пост на парламентарната група, а знаковият ѝ партньор Спас Панчев напусна коалицията, поддръжниците на Нинова дори в най-тесния кръг на Изпълнителното бюро на партията вече се броят на пръсти. Засега такива остават само заместниците ѝ Деница Златева и Кирил Добрев, и членовете му Атанас Зафиров, Драгомир Стойнев и Крум Зарков. Вероятно като върл затъпник на лидерката се брои и Стефан Данаилов, който дълго време беше единственият ѝ заместник. Но този колос на БСП, който не веднъж е обръщал позициите на цели конгреси, както направи и със самата Нинова, когато ѝ честити избирането на лидерския пост преди още изборната комисия да се е произнесла, никога не би предпочел нито една персона пред бъдещето на партията си. И ако Нинова продължи да събира критична маса вътрешнопартийно напрежение срещу себе си, червения любимец Ламбо просто ще го оглави. Деница Златева също има на какво да бърчи нос, за да намери повод да вземе рязко завоя в посока на \"животоспасяващите кадрови промени\" в БСП. Макар в момента често да изпълнява екзекуторските функции на Кирил Добрев спрямо несъгласните с ръководството местни структури, едва ли напълно е преглътнала горчилката от пропуснатата възможност да бъде днешната Лиляна Павлова за правителството, както ѝ предлагаше Бойко Борисов и както не ѝ позволи Корнелия Нинова. Още повече, че Златева все още дължи обяснения за покровителствените от нея финансови врътки на бившия шеф на НДК Мирослав Боршош, който днес е подсъдим. Крум Зарков пък е любимецът и на най-върлия опонент на столетницата в лицето на ГЕРБ, понеже тъкмо той им извоюва убедителната победа със стряскащото си чувство за хумор и по-точно с неговата липса, пък и с по-нататъшните публични изяви вече като депутат. В ГЕРБ дори тайничко се молят: \"Дано само Нинова не се скара с Крум Зарков, това ще е удар за нас\". Нинова едва ли се е скарала с други знакови лица от Изпълнителното бюро като Бриго Аспарухов, Радослав Гайдарски, Валери Жаблянов и Калоян Паргов, но и едва ли вече може да разчита на тях. Аспарухов и Гайдарски оглушително мълчат в публичното пространство. Жаблянов едва ли някога ще преглътне факта, че беше оставен на изтезанието на опонентите си и трябваше да напусне зам.-председателския пост в парламента, който до ден днешен си стои вакантен за квотата на левицата. А след напускането на Жельо Бойчев въпросът за привързаността на лидера на столичните социалисти Калоян Паргов към Нинова изобщо не стои. Особено след изявлението на техния неизменен гуру Румен Овчеров, че Нинова \"все още го кара през просото\" като лидер. Каквито и словесни пируети да въртят около оставката на Жельо Бойчев, безпощадно ясно е едно - София вече не стои зад Нинова. Много преди това Пловдив също не стои зад Нинова след грозната ѝ разправа с неговия червен лидер Георги Гергов, благодарение на чиито гласове тя стана лидер. По същата причина не стои и Варна заради грозно излъгания от Нинова Красимир Янков, чиито гласове имат още по-голяма тежест за избора ѝ начело на столетницата. Зад Нинова не стои цяла Северозападна България, както става ясно от постоянните протести на тамошните социалисти и едва ли единствената причина за това е фактът, че изместения от нея бивш лидер на БСП Михаил Миков също е оттам. Зад Нинова не стои и Ямбол, където водеща фигура е бившият червен депутат и авторитет в партията Атанас Мерджанов, който не пести критиките си към нейното управление. Не стои и Шумен, откъдето е низвергнатият бивш сив кардинал на БСП Димитър Дъбов. Не стои Казанлък, не стоят и още много градове заради безшумното оттегляне от Националния съвет на дългогодишния шеф на предизборния щаб на червените Евгений Узунов, което старателно се укрива от сегашното ръководство. Кой стои тогава зад Корнелия Нинова в БСП? Кирил Добрев? Това е най-несигурната подкрепа, на която тя може да разчита, най-малкото, защото самит той има лидерски амбиции. И най-вече, защото е изоставял мощно подкрепян от него ярък червен политик заедно с приближения си Драгомир Стойнев, какъвто бе Георги Първанов, когато създаваше своята АБВ. Добрев и Стойнев не се присъединиха към експрезидента на принципа, че не бива да изпускат питомното, за да гонят дивото. Може би сега дори си мислят, че вече са хванали питомното на къса каишка заради днешните си партийни постове, но истината е, че питомното е на път да подивее и да скъса каишката, както става ясно от бунтовете на червените структури по места. Нинова е решила предваканционно да зареди с оптимизъм разпадащата се БСП, като ги надуха на форума \"Визия за България\" на 21 юли, седмица преди традиционният червен поход на Бузлуджа в края на месеца. Каква визия за България, като тя няма визия как да организирата дебатите по един вот, възмущават се вътрешнопартийните ѝ противници, визирайки втория вот на недоверие срещу упавляващите за сектор \"Сигурност\", на който БСП грандиозно се провали. Сподели:", "date": "2018.07.03", "title": "РАЗКРИТИЕ НА ПИК! Корнелия Нинова в пълна изолация! Земетресение под лидерския стол - остана само с 5 верни протежета в БСП, структурите й обърнаха гръб"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D1%8A%D0%BF%D1%80%D1%83%D0%B7%D0%B8-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D1%8F-%D0%B2-%D0%B0%D0%B3%D1%80%D0%B0%D1%80%D0%BD%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2-%D0%BF%D0%BB%D0%BE%D0%B2-news762733.html", "text": "Двама съпрузи са заподозрени за убийството на университетския преподавател Стефан Нейков, предава Трафикнюз. Мъжът и жената са задържани и в момента ги разпитват в Криминална полиция. По първоначална информация вчера вечерта съпрузите са примамили Нейков като му устроили капан. Извели го с автомобил на безлюдно място, където му нанесли тежък побой. При побоя са използвали дървен кол. След това го върнали и изхвърлили тялото край Военна болница, където по-късно трупът е открит от минувачи. Автомобилът, до който е намерено тялото - сив \"Фолксваген Поло\" е собственост на сина на Нейков. Мотивите за жестокото убийство в момента се установяват, но най- вероятно се касае за любовен триъгълник. Припомняме, че 71-годишният мъж, снощи бе открит мъртъв до Военна болница в Пловдив. Жертвата е доц. д-р Стефан Нейков и е преподавал \"Зеленчукопроизводство\" в Аграрен университет Пловдив, бил е и в Институт по растителни генетични ресурси „К. Малков“ – Садово. Семеен е, има син, който също е преподавател в Садово. Тялото на мъжа е открито извън колата с видими следи от жесток побой. Назначена е аутопсия, която ще даде точните причини за настъпването на смъртта. Полицията води разследване, а случаят е под наблюдението на Окръжна прокуратура. Сподели:", "date": "2018.07.03", "title": "ИЗВЪНРЕДНО! Арестуваха съпрузи за убийството на преподавателя в Аграрния университет в Пловдив"}
{"url": "http://pik.bg/%D1%84%D1%83%D1%82%D0%B1%D0%BE%D0%BB%D0%BD%D0%B0-%D0%BB%D1%83%D0%B4%D0%BE%D1%81%D1%82-%D0%B8%D1%81%D1%82%D0%B5%D1%80%D0%B8%D1%8F-%D0%BF%D0%BE-%D1%81%D0%B1%D0%BE%D1%80%D0%BD%D0%B0%D1%8F-%D0%B8-%D0%B2-%D0%B1%D0%BE%D0%BB%D1%88%D0%BE%D0%B9-%D1%82%D0%B5%D0%B0%D1%82%D1%8A%D1%80-news762690.html", "text": "Русия изживява футболна лудост покрай представянето на Сборная на домашния Мондиал 2018. Селекцията на треньора Станислав Черчесов опроверга скептиците и вече е на 1/4-финал в турнира. В първия си мач от плейофите Русия победи след изпълнение на дузпи Испания. Хит в социалните мрежи стана кадър зад кулисите на Болшой театър, на който се вижда как балерините от трупата гледат мача по време на представление. Началото на срещата съвпадна с вдигането на завесата на представлението и така за момичетата единственият шанс да се осведомяват за хода на срещата стана да следят двубоя в паузите между излизанията си на сцената, пише \"Спортал\". Сподели:", "date": "2018.07.03", "title": "ФУТБОЛНА ЛУДОСТ! Истерия по Сборная и в Болшой театър"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B3%D0%BD%D0%B0%D1%82%D0%B8-%D0%B4%D0%BD%D0%B8-%D1%82%D0%B0%D0%BF%D0%B0%D1%82%D0%B0-%D0%BF%D0%BE-%D0%B1%D1%83%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D1%81%D0%BE%D1%84%D0%B8%D1%8F-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%BC%D0%B5%D1%81%D0%B5%D1%86-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-news762676.html", "text": "Продължава ремонтът на кръстовището на булевардите „България” и „Иван Гешов”. Трасето от центъра до „Бояна” е стеснено заради подмяната на трамвайните релси, като в резултат движението се събира в по-малко ленти, а освен това към него се присъединяват и съчленените автобуси, които трябва да заместят мотрисите. \"Месец и половина ще продължи ремонтът на кръстовището на булевард „България”. Това каза пред Би Ти Ви заместник-кметът на София по транспорта Евгени Крусев. „За момента натоварването на автобусната линия е нормално”, подчерта той и допълни, че при нужда ще се изпратят и допълнителни рейсове. Техният интервал е относително близък до този на трамваите, като линията прави връзка с метрото при НДК и обръща на Петте кьошета. „Със сигурност ще има затруднения, извиняваме се и молим за разбиране”, добави Крусев. Той каза още, че останалите ремонти са в график, като едното платно на бул. „Васил Левски” между Попа и Софийския университет е фрезовано и започва асфалтиране, а без изоставане върви работата и на „Граф Игнатиев”. Сподели:", "date": "2018.07.03", "title": "Напрегнати дни! Тапата по бул. \"България\" в София ще продължи месец и половина"}
{"url": "http://pik.bg/%D0%BF%D0%B5%D1%82%D0%B7%D0%B2%D0%B5%D0%B7%D0%B4%D0%BD%D0%B8%D1%8F%D1%82-intercontinental-hotels-&-resorts-%D0%BF%D0%BE%D1%81%D1%80%D0%B5%D1%89%D0%B0-%D0%BF%D1%8A%D1%80%D0%B2%D0%B8%D1%82%D0%B5-%D1%81%D0%B8-%D0%B3%D0%BE%D1%81%D1%82%D0%B8-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news762715.html", "text": ". отвори врати у нас на и приветства посетителите на града. Хотелът е собственост на Галакси Инвестмънт Груп през Интерхотел Гранд – Хотел София АД и се управлява от InterContinental Мениджмънт България ЕООД. InterContinental Sofia е част от глобалния лидер в хотелиерството (IHG), с присъствие в 100 страни с 5367 хотела. Откриването му получи сериозен международен отзвук, след като едни от най-авторитетните европейски туристически издания публикуваха обширни материали за стъпването на бранда на българския пазар. Сградата на хотел InterContinental Sofia е изцяло реновирана и предлага елегантен дизайн и съвременен интериор. Изградено е и ново крило, което осигурява 54 допълнителни стаи за настаняване. Така хотелът ще разполага с общо 194 просторни стаи и 37 апартамента с модерни удобства и луксозни допълнения, които осигуряват на гостите максимален комфорт. В допълнение към безупречния интериор, InterContinental Sofia предлага и изключително портфолио от първокласни услуги. Хотелът представя на българския пазар услугите „Консиерж“ и „Club InterContinental“ с фокус върху индивидуалните изисквания на гостите, увеличаване на познанията за дестинацията и запазване автентичния дух на София и България. InterContinental Sofia има и 5 модерни мултифункционални зали за събития, удобно разположени на един етаж. Хотелът осигурява разнообразни възможности за организиране на корпоративни срещи, конференции, коктейли, вечери или частни събития. „Винаги се стремим да осигурим на нашите гости достъп до най-завладяващите места в света, а България е привлекателна дестинация, която ще ги удиви и ще им предостави възможност за незабравими преживявания – споделя – Тенденциите за динамично развитие на хотелиерската индустрия в страната дават всички необходими предпоставки на InterContinental Sofia да бъде новият лидер на пазара в сегмент „Луксозни хотели“, както и да допринесе за неговото по-нататъшно развитие в България.“ Като част от InterContinental Sofia отвори врати и най-новата кулинарна дестинация в София – стилният и уютен , който предлага нов тип кулинарно изживяване за своите посетители. Floret е подходящ за зареждаща закуска, бърз делови обяд или изтънчена вечеря, и събира на едно място както гости на хотела, така и жители на столицата. Сподели:", "date": "2018.07.03", "title": "Петзвездният InterContinental Hotels & Resorts посреща първите си гости в България"}
{"url": "http://pik.bg/%D1%81%D0%BC%D0%B3-%D0%BF%D0%B0%D0%BA-%D1%81-%D0%BD%D0%B0%D0%B9-%D0%B2%D0%B8%D1%81%D0%BE%D0%BA-%D0%B1%D0%B0%D0%BB-%D0%B7%D0%B0-%D0%BF%D1%80%D0%B8%D0%B5%D0%BC-%D1%81%D0%BB%D0%B5%D0%B4-%D1%81%D0%B5%D0%B4%D0%BC%D0%B8-%D0%BA%D0%BB%D0%B0%D1%81-news762725.html", "text": "За поредна година Софийската математическа гимназия (СМГ) е училището в София с най-висок минимален бал за прием от първото класиране в гимназиите след седми клас. Последният приет ученик е с бал 456 точки, а през миналата година балът е бил 472 точки. Това съобщи началникът на Регионалното управление на образованието в София Ваня Кастрева при обявяването на резултатите от първото класиране. Тя отбеляза, че в СМГ е и паралелката с най-висок минимален бал в София - 479 точки, в профила \"Математически\", с немски език. В същата паралелка, в СМГ, е и седмокласничката, която е постигнала най-високия бал от 500 точки. На второ място по минимален бал е 91-ва Немска езикова гимназия, с последен приет сега ученик с 440 точки, при 450 точки през миналата година. На трето място и през тази година е 73-то Средно училище \"Владислав Граматик\", като сега минималният бал в него е 423,500 точки, а през 2017 г. е бил 434,500 точки. На четвърто място отново е 164-та Испанска езикова гимназия, в която последният ученик е приет с минимален бал 416 точки, при 412,500 точки през миналата година. През 2017 г. на пето място в София беше Технологичното училище за електронни системи с минимален бал 410,500 точки, но през тази година училището е на 28-о място и е изместено от Първа английска езикова гимназия. В нея последният ученик е приет с минимален бал от 404,500 точки. На шесто място е Втора английска езикова гимназия с минимален приемен бал от тази година от 403,500 точки, а след нея е Девета френска гимназия с 386 точки. На осмо място сега е 22-ро Средно училище \"Георги Раковски\" с минимален бал от 381 точки, след него е 35-то Средно училище \"Добри Войников\" с 368 точки. На десето място в София е 133-то Средно училище \"Александър Пушкин\" с 367,500 точки на последния приет ученик от първото класиране. През тази година випускът е по-голям с 370 ученици спрямо миналата година и има повече паралелки за прием след седми клас, коментира Ваня Кастрева защо през тази година баловете за прием в гимназиите са по-ниски. С ниски резултати за прием са училища, които са в \"по-крайградските зони\", като минималният бал за прием в тях е 30 точки или това са ученици, които не са се явявали на националното външно оценяване и този резултат се равнява на две \"тройки\" от дипломата им за средно образование, обясни Кастрева. Тя добави, че сред тези училища с нисък бал са 24-то училище, 66-то училище, 27-мо училище, Професионалната гимназия по селско стопанство \"Бузема\", 15-то, 90-то и 40-то училище. В София най-желана от седмокласниците е паралелката с профила \"Чужди езици\" - английски и испански език, в 22-ро Средно училище, пожелана от 2098 ученици. След нея е паралелката с профила \"Чужди езици\" - испански и английски, в 164-та Испанска езикова гимназия, посочена от 1969 ученици. От професионалните училища най-желаната паралелка е за \"Банково дело\", с английски език, в Националната търговско-банкова гимназия, пожелана от 1296 седмокласници. Сподели:", "date": "2018.07.03", "title": "СМГ пак с най-висок бал за прием след седми клас"}
{"url": "http://pik.bg/%D0%BE%D0%BF%D0%B0%D1%81%D0%B5%D0%BD-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B5%D1%86%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%BD%D0%B0%D0%BF%D1%83%D1%88%D0%B8%D0%BB%D0%B8-%D1%81%D0%B5-%D1%81-%D0%B4%D0%B8%D0%B7%D0%B0%D0%B9%D0%BD%D0%B5%D1%80%D1%81%D0%BA%D0%B0-%D0%B4%D1%80%D0%BE%D0%B3%D0%B0-news762671.html", "text": "Те са били на лечение в бургаската болница, като вече са изписани. Състоянието им е добро. Оказва се, че веселият чай набира все по-голяма популярност сред подрастващите. За проблема обясни д-р Тодоров от отделението по неврохирургия пред Нова телевизия. „Зачестяват подобни случаи и намалява възрастовата граница“, заяви медикът. Според него най-новият хит е дизайнерската дрога. „Това са кабиноиди, смесени с химически вещества“, алармира докторът, като допълни, че през летните месеци употребата им зачестява. Веществата са недостатъчно известни на хората, които са ги подготвили. А 12-годишно дете е сред последните, попаднали в спешното заради дизайнерската дрога. Психологът Александър Канчелов обясни в студиото на „Здравей, България“, че тенденцията е много опасна. Дрогата може да се приготви както в лаборатории, така и в домашни условия. Опасността обаче е, че наркотиците се намират много лесно. „Много е видимо и трябва да има много по-резки действия към такива субстанции“, категоричен бе специалистът, като заяви, че родителите могат най-малко да забелязват. Деца на 12 и 13 години попаднаха в спешното, след като пушили дизайнерска дрога. Сподели:", "date": "2018.07.03", "title": "ОПАСЕН ИНЦИДЕНТ! Деца в болница, напушили се с дизайнерска дрога"}
{"url": "http://pik.bg/%D1%8F%D0%B6%D1%82%D0%B5-%D0%BC%D0%B0%D0%B7%D0%BD%D0%B0-%D1%80%D0%B8%D0%B1%D0%B0-%D0%B7%D0%B0-%D0%B4%D1%8A%D0%BB%D1%8A%D0%B3-%D0%B6%D0%B8%D0%B2%D0%BE%D1%82-news762720.html", "text": "Консумацията на риба удължава живота поне с две години, установиха американски учени. Възрастните хора, които имат високи нива в кръвта на омега-3 мастни киселини, съдържащи се в мазната риба - сьомга и морски дарове, намаляват риска от преждевременна смърт с 25%. Учените открили още, че рискът от смърт от сърдечно заболяване намалява с една трета сравнение с възрастните хора, които имат по-ниски нива на мастни киселини в кръвта. Според доц. Дариуш Модафариан, ръководител на изследването, това откритие потвърждава важността на нивата на омега-3 в кръвта за сърдечно-съдовото здраве. Сподели:", "date": "2018.07.03", "title": "Яжте мазна риба за дълъг живот"}
{"url": "http://pik.bg/%D0%BC%D1%8A%D1%80%D1%82%D0%B2%D0%BE%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%81%D1%87%D1%83%D0%BF%D0%B8-%D0%B4%D1%80%D0%B5%D0%B3%D0%B5%D1%80%D0%B0-news762724.html", "text": "На 02.07.2018 г. около 20,20 ч. служители група за охрана на обществения ред при РУ Монтана са спрели за проверка на кръстовището на ул. \"Д. Подвързачов\" и ул. \"Елин Пелин\" в гр. Монтана лек автомобил \"Хонда CR-V\", управляван от С.И./46 г./ от същия град. При извършената проба с техническо средство \"Алкотест\" е установена концентрация 3,45 промила алкохол в издишания от водача въздух. На С.И. е съставен акт и издаден талон за медицинско изследване. По случая е образувано бързо производство в РУ Монтана. Сподели:", "date": "2018.07.03", "title": "Мъртвопиян шофьор счупи дрегера"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%BE%D0%BC%D0%B0%D0%BD%D0%B8%D1%8F-%D1%83%D0%B4%D0%B0%D1%80%D0%B8-%D1%81%D1%83%D0%B7%D0%B0%D0%BD%D0%B8%D1%82%D0%B0-%D0%B3%D0%BE%D0%BD%D1%8F%D1%82-%D0%BE%D1%80%D1%85%D0%B0%D0%BD%D0%BC%D1%83%D1%80%D0%B0%D0%B4%D0%BE%D0%B2%D0%B0%D1%82%D0%B0-%D0%B8%D0%B7%D0%B4%D1%8A%D0%BD%D0%BA%D0%B0-%D0%BE%D1%82-%D0%BA%D1%80%D1%8A%D1%87%D0%BC%D0%B8%D1%82%D0%B5-%D1%82%D1%8F-%D1%81%D0%B5-%D0%BF%D1%8A%D0%BD%D0%B5-%D0%B7%D0%B0-%D1%85%D0%B8%D1%82-%D1%81-%D1%80-news762682.html", "text": "Участията на Орханмурадовата издънка Сузанита драстично са паднали, всъщност май въобще ги няма. След ударния щурм, сега кръчмарите нямали никакъв интерес към капризната госпожица. Проблемът бил в това, че Сузи нямала какво да предложи като програма, освен четирите си ниско качествени песни. Разхода от хиляда лева без ДДС не се оправдавал, защото единствените посетители били невръстни дечурлига, които не харчели пари за бутилки алкохол, ВИП-сепарета и кашони със салфетки, разкрива \"LifeOnline.bg\". Не стига, че от участията й нямало никакъв финансов ефект, скандалджийката обсипвала с капризите си всичко живо на около и се държала като Мадона. Изречения й винаги съдържали заповеднически тон, а фрази от типа на \"Ти знаеш ли коя съм аз?\", можели да се чуят често в разговор с нея, споделят от персонала на заведенията, където са имали неблагоразумието да я поканят. Майката на непълнолетната певица, която се изживявала като нейн мениджър пък смятала, че кариерата на щерка й може да се управлява като магазинчето за дрехи, което до скоро въртяла. За нея не било важно да се \"зарежда с нова стока\" (разбирай нови хитове, б.р.), а трябвало да се продаде старата с намаление. Затова и тя често варирала в цените за участия на дъщеря си. Понякога искала два бона, понякога правела разпродажба и пускала \"стоката\" на хилядарка. Сега Сузанита подготвяла нов \"хит\". Колаборацията щяла да бъде с \"известен руски рапър\", който сам поискал контакт с дъщерята на Орхан Мурад! Ха-ха! Сподели:", "date": "2018.07.03", "title": "ЗВЕЗДОМАНИЯ удари Сузанита! Гонят Орханмурадовата издънка от кръчмите, тя се пъне за \"хит\" с руски рапър"}
{"url": "http://pik.bg/%D1%8E%D0%B2%D0%B5%D0%BB%D0%B8%D1%80%D0%BD%D0%B0-%D0%B0%D0%BA%D1%86%D0%B8%D1%8F-%D0%B1%D1%83%D1%80%D0%B3%D0%B0%D1%81%D0%BA%D0%B8-%D1%87%D0%B5%D0%BD%D0%B3%D0%B5%D1%82%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B0%D0%B2%D1%82%D0%BE%D0%B4%D0%B6%D0%B0%D0%BC%D0%B1%D0%B0%D0%B7%D0%B8-%D0%B7%D0%B0%D0%B4%D0%B8%D0%B3%D0%B0%D1%89%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D1%81-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%81%D0%BE%D1%84-news762783.html", "text": "Тричленна банда автоджамбази, оборудвана със специализиран софтуер за кражба на скъпи автомобили, бе разбита тихомълком от бургаските ченгета. Работата по случая все още продължава и до този момент не са съобщени подробности, но на двама от тримата арестувани вече е наложена постоянна мярка „задържане под стража” от Районния съд в Стара Загора, където е прехвърлено делото им. Автоджамбазите са от граничния Свиленград, действали са с иновативно техническо устройство, което им позволявало за няколко секунди да преодолеят всички фабрични защити, съобщава \"Флагман\" Уникалната джаджа удивила разследващите, защото е напълно непозната за България. Става въпрос за надградена и много по-модерна версия от онази, с която арестуваха преди няколко години Валентин Стойков-Пахама и Божидар Благоев-Даката (ВИЖ ТУК) Устройство е модифицирано, предполага се, че от руските хакери, атакува директно компютъра на скъпите коли, отключва ги и запалва двигателя, разясниха запознати. Крадците са били изключителни професионалисти, научи Флагман.бг. Добре са знаели къде има камери в Бургас, какви маршрути да изберат и в кои райони е безопасно да ударят. Специално са подбирали и автомобилите. В случая са откраднали Мазда CX5 с немска регистрация. Джипът е на съпруг на бургазлийка, чужденец. Маздата е открадната от паркинг в ж.к.”Лазур” – до Краставицата. Случаят се поема от криминалистите на Пето РУП Бургас. Само за няколко часа ченгетата бързо стигат до извършителите. Бандата е арестувана в Стара Загора, а джипът намерен в Симеоновград. „Тези момчета ми върнаха надеждата в българската полиция. Благодаря им! Справиха се в много, както не биха успели и полицаите в Германия. Всички бяха млади и интелигентни момчета, а отношението им към нас – изключително. Изключителни професионалисти”, каза пред \"Флагман\" Мина Дж. Сподели:", "date": "2018.07.03", "title": "ЮВЕЛИРНА АКЦИЯ! Бургаски ченгета арестуваха автоджамбази, задигащи автомобили с уникален софтуер"}
{"url": "http://pik.bg/%D0%BD%D0%BE%D0%B2%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3---%D1%8E%D0%B3-%D0%BA%D0%B0%D0%BA%D0%B0%D0%BE-%D0%B1%D0%B8%D0%B9%D1%87-%D0%B5-%D0%BE%D0%BA%D0%B5%D0%B9-news762692.html", "text": "Това съобщиха от пресцентъра на Министерството на туризма. Инспекцията беше направена по обща заповед на министрите на туризма Николина Ангелкова и на регионалното развитие и благоустройството Николай Нанков и се проведе в периода 25-26 юни. Резултатите показват, че има разположени 20 съоръжения  върху морски плаж „Слънчев бряг – юг“, без да са предвидени с одобрената от министъра на туризма схема. За тях не са издавани и разрешения за поставяне от главния архитект на община Несебър по информация на присъстващите служители на общината. Сред обектите, които са разположени без необходимите одобрения, са лампи, паркинги, навеси, бариери, волейболно игрище, трибуни, детски пясъчник, алея за транспортна връзка и др. Всички съоръжения, които не са включени в одобрената схема от министъра на туризма и са поставени без разрешение на главния архитект, трябва да бъдат премахнати. За целта ще бъде сезиран кмета на община Несебър, който трябва да издаде нужните заповеди по чл. 57а от Закона за устройство на територията (ЗУТ). Експертите на двете институции инспектираха и 5-те обекта: THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение. Ежегодно по възлагане на Министерството на туризма през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове. Предстои в периода юли-август 2018г. да се извърши прецизно измерване на площите на поставените обекти на плаж „Слънчев бряг – юг“. В случай че бъдат установени нарушения, от министерството ще се предприемат необходимите действия за отстраняването им, като се направят предписания към концесионера. Ако той не предприеме нужните действия, нарушенията ще се отстранят със заповед на кмета на община Несебър по реда на чл. 57а от ЗУТ. Експерти от Министерството на туризма и Дирекция за национален строителен контрол (ДНСК) извършиха съвместна проверка на морски плаж „Слънчев бряг- юг“. Сподели:", "date": "2018.07.03", "title": "Нови проверки на плажа \"Слънчев бряг - юг\"! \"Какао бийч\" е окей"}
{"url": "http://pik.bg/%D0%BE%D0%BF%D0%B5%D1%80%D0%BD%D0%B8%D1%8F%D1%82-%D0%BC%D0%B0%D1%80%D0%B0%D1%82%D0%BE%D0%BD-%D0%B2-%D0%BB%D0%B5%D1%82%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80-%D0%BD%D0%B0-%D0%B2%D0%B0%D1%80%D0%BD%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81-%D0%BF%D0%B5%D0%BF%D0%B5%D0%BB%D1%8F%D1%88%D0%BA%D0%B0-news762773.html", "text": "След силния старт на оперния юли в Летния театър на Варна със спектакъла \"Кармен\", 4 юли е големият ден за \"Пепеляшка\" - веселата мелодрама от Джоакино Росини по едноименната приказка на Шарл Перо и една от най-изящните вокални творби в световната музикална съкровищница. С \"Пепеляшка\" операта в Летния театър отбелязва 150 години от смъртта на великия композитор Джоакино Росини. На Международния музикален фестивал \"Варненско лято\" Държавна опера в морската столица представя премиерно заглавието в колаборация с Истанбулската опера. Визията на постановката кореспондира с идеята за комикс, а в облеклото и поведението на артистите веднага се разпознава епохата на Елвис Пресли. С диригентската си интерпретация Маестра Николета Конти придава на тези оригинални режисьорски решения подчертана елегантност. Като Пепеляшка за пръв път в главна роля в родния си град ще се изяви Валентина Куцарова, която е гастролирала на престижни сцени в Париж, Венеция, Неапол, както и на фестивалите в Брегенц и Монпелие. През миналото лято участва в заключителната оперна гала в Летния театър. \"Искам да изкажа огромната си благодарност на г-жа Даниела Димова за поканата да осъществя отколешната си мечта да пея на родна сцена. Много се вълнувам, че за първи път ще участвам в оперен спектакъл в моята любима Варна. Тук за първи път чух опера като ученичка, беше постановката на \"Тайният брак\" от Чимароза, и останах със затаен дъх от вълнение и радост. Незабравим спомен\", сподели Куцарова. Пабло Камесеийе е в ролята на принца Дон Рамиро. Заради забележителната лекота във високия регистър, критиците го подреждат в престижната категория \"росиниеви тенори\". Роден е в Буенос Айрес в семейство на испанец и италианка, завършил е Виенската консерватория. Наред с него в \"Пепеляшка\" своето вокално и артистично майсторство за пореден път ще демонстрират Свилен Николов като камериера Дандини, Делян Славов като Дон Манифико, Ирина Желева като сестрата на Пепеляшка Клоринда, Вяра Железова като другата сестра Тисба и Евгений Станимиров като философа Алидоро. Сподели:", "date": "2018.07.03", "title": "Оперният маратон в Летния театър на Варна продължава с \"Пепеляшка\""}
{"url": "http://pik.bg/%D0%B7%D0%B0%D0%B3%D0%B0%D0%B4%D0%BA%D0%B0-%D1%83%D0%B1%D0%B8%D1%82%D0%B8%D1%8F%D1%82-%D0%B4%D0%BE%D1%86-%D1%81%D1%82%D0%B5%D1%84%D0%B0%D0%BD-%D0%BD%D0%B5%D0%B9%D0%BA%D0%BE%D0%B2-%D0%BD%D0%B5-%D0%B1%D0%B8%D0%BB-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB-%D0%B2-%D0%B0%D0%B3%D1%80%D0%B0%D1%80%D0%BD%D0%B8%D1%8F-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news762790.html", "text": "Убитият доц. Стефан Нейков не е преподавател в университета. Това съобщиха от пресцентъра на Аграрен университет – Пловдив. Ръководството на Аграрния университет – Пловдив категорично опровергава факта, че убитият на 2 юли доц. Стефан Нейков е преподавател в университета. \"Такова лице никога не е заемало щатна длъжност. Името не фигурира и като хоноруван преподавател във Висшия селскостопански институт (ВСИ), преобразуван в Аграрен университет през 2001 г.\", съобщиха от учебното заведение. По данни на Окръжната прокуратура в Пловдив 32-годишната студентка, чийто съпруг бе задържан за убийството, е псрисъствала на побоя. Днес жената е показала на разследващите къде е захвърлила бухалката. Намерена е на брега на река Марица. Студентката е разпитана като свидетел и освободена. Срещу мъжа й е повдигнато обвинение за убийство. По неофициална информация доцентът е имал интимни отношения с жената в замяна на това да й даде изпит. Сподели:", "date": "2018.07.03", "title": "ЗАГАДКА! Убитият доц. Стефан Нейков не бил преподавател в Аграрния университет в Пловдив "}
{"url": "http://pik.bg/%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B0-%D0%BD%D0%B8%D0%BA%D0%BE%D0%BB%D0%B0%D0%B9-%D0%B1%D0%B0%D0%BD%D0%B5%D0%B2-%D1%80%D0%B0%D0%BD%D0%B8%D0%BB%D0%B0-%D0%BC%D0%BB%D0%B0%D0%B4%D0%B5%D0%B6-%D0%B2-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-news762819.html", "text": "Катастрофа, в която пострада младеж, предизвика 77-годишната хасковлийка Мария Банева, съобщиха източници от полицията. Възрастната жена е майка на бизнесмена Николай Банев, предаде Марица. Той е собственик на известния морски комплекс \"Русалка\", а също бе и кандидат за президент на България през 2016-а. Инцидентът е станал на кръстовището между булевард \"Цар Освободител“ и улица \"Алеко Константинов“. Там възрастната Банева шофирала своето \"Ауди А6\". Там някогашната шефка на културата в окръжния народен съвет от края на 70-те години на миналия век не спряла и не е пропуснала движещия се по път с предимство \"Фолксваген\". Возилото управлявал 19-годишен. След удара фолксвагенът продължил движението си по улицата и се е ударил в пътна метална врата на къща и паркирано субару. Младият автомобилист е със счупен торакален прешлен и контузия в десния глезен. Животът на пострадалия не е в опасност. Образувано е досъдебно производство. Сподели:", "date": "2018.07.03", "title": "Майката на бизнесмена Николай Банев ранила младеж в катастрофа"}
{"url": "http://pik.bg/%D0%BE%D0%B1%D0%BB%D0%B0%D1%81%D1%82%D0%BD%D0%B8%D1%8F%D1%82-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BD%D0%B0-%D1%81%D0%BE%D1%84%D0%B8%D0%B9%D1%81%D0%BA%D0%B0-%D0%BE%D0%B1%D0%BB%D0%B0%D1%81%D1%82-%D0%B8%D0%BB%D0%B8%D0%B0%D0%BD-%D1%82%D0%BE%D0%B4%D0%BE%D1%80%D0%BE%D0%B2-%D0%BF%D1%80%D0%B5%D0%B4-%D1%84%D0%BE%D1%80%D1%83%D0%BC%D0%B0-%D0%B2-%D0%BA%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%B9%D0%BA%D0%B8--news762822.html", "text": "Областният управител на Софийска област Илиан Тодоров изнесе презентация на тема:  „Инвестиции в „умни“ градове“ по време на международния форум „Пътят на коприната“ в Астана, Казахстан. В презентацията Тодоров отбелязва, че съвременните градове са място за технологично развитие и иновации, с което се допринася за социално-икономическото им развитие. България и Софийска област имат потенциал за подобряване на градската среда чрез внедряване на иновативни технологии в сградите, транспорта, инфраструктурата. Тодоров акцентира и върху образованието на гражданите като основа за изграждането на „умния“ град. Отбелязано беше и приемането от ЕС на пътната карта за разработване на 5 G радиочестотен спектър, даващ път за развитие на 5 G обществото. В края на презентацията Тодоров подчерта, че животът на гражданите в „умните“ градове днес е търсене на синергия между модерния ни начин на живот и природа, фокусиране върху технологичните постижения, изкуствения интелект, събиране на информация за гражданите и налагане на пълен контрол. Тодоров беше категоричен, че \"умният\" град, съчетан с всеобхватния видеоконтрол води до тотално нахлуване в личния живот на гражданите, а изкуственият интелект е заплаха за работните места. По думите му,  изграждайки „умни“ градове, пропускаме важни проблеми като предстоящия недостиг на вода, храна, енергия, изчерпването на природните ресурси и климатичните промени, проблеми върху които трябва да се замислим. Сподели:", "date": "2018.07.03", "title": "Областният управител на Софийска област Илиан Тодоров пред форума в Казахстан: Изграждайки „умни“ градове, пропускаме важни проблеми"}
{"url": "http://pik.bg/%D1%88%D0%B8%D0%B7%D0%BE%D1%84%D1%80%D0%B5%D0%BD%D0%B8%D0%BA%D1%8A%D1%82-%D0%B2%D0%B0%D0%BF%D1%86%D0%B0%D1%80%D0%BE%D0%B2-%D0%BD%D0%B0%D0%BC%D1%83%D1%88%D0%BA%D0%B0-%D1%81%D0%BD%D0%B0%D1%85%D0%B0-%D1%81%D0%B8-%D0%B2-%D1%81%D1%8A%D1%80%D1%86%D0%B5%D1%82%D0%BE-5-%D0%BF%D1%8A%D1%82%D0%B8-news762792.html", "text": "Психично болен мъж от харманлийското село Бисер прободе 4-5 пъти с нож днес сутринта  съпругата на брат си, съобщиха от полицията. Инцидентът станал в 11 часа. Тогава 41-годишният Стефан Вапцаров налетял без причина на 32-годишната си снаха и я намушкал в областта на сърцето, разказаха запознати със случая. После Вапцаров опитал да се скрие, но бил издирен и задържан около час след инцидента. Ранената била настанена за лечение в МБАЛ-Харманли. Тя станала отскоро снаха в Бисер. За инцидента сигнал на спешния телефон 112 подал съпругът на жертвата. Брат му Стефан бе разпитван вчера от криминалисти в харманлийското районно управление. По неофициална информация 41-годишният мъж имал шизофрения и от известно време престанал да си пие хапчетата. Преди 21 г. заради нередовно поемане на лекарства в Димитровград бе извършено едно от най-кървавите убийства в региона. Тогава шизофреникът Георги Патрашков разсече мащехата си през чатала, отдели главата от тялото й и я ритна под леглото. После излезе на двора и с острието на топора разпра през слепоочието и врата 93-годишната баба Мария, защото живеела в горния апартамент и го дразнела с тропането на бастунчето си. Впоследствие Патрашков бе освободен от наказателна отговорност и пратен за лечение в съдебното отделение на психиатрията в Ловеч, припомниха стари ченгета. Сега със сигурност и Стефан Вапцаров ще бъде подложен на експертиза, за да стане ясно дали е вменяем, казаха юристи. Сподели:", "date": "2018.07.03", "title": "Шизофреникът Вапцаров намушка снаха си в сърцето 5 пъти"}
{"url": "http://pik.bg/%D1%82%D1%8F-%D0%B4%D0%B8%D0%BA%D1%82%D1%83%D0%B2%D0%B0-%D0%BC%D0%BE%D0%B4%D0%B0%D1%82%D0%B0-%D0%B2-%D0%B8%D0%BD%D1%81%D1%82%D0%B0%D0%B3%D1%80%D0%B0%D0%BC-%D1%80%D0%B8%D0%B0%D0%BD%D0%B0-%D0%B5-%D1%81%D1%80%D0%B5%D0%B4-%D0%BD%D0%B0%D0%B9-%D0%B2%D0%BB%D0%B8%D1%8F%D1%82%D0%B5%D0%BB%D0%BD%D0%B8%D1%82%D0%B5-%D0%BB%D0%B8%D1%87%D0%BD%D0%BE%D1%81%D1%82%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-news762775.html", "text": "Риана се нареди сред 25-те най-влиятелни личности в интернет за 2018 г. в четвъртата годишна класация на престижното списание \"Таймс\". Изкусителката от Барбадос е призната за инфлуенсър, след като преди два месеца пусна снимка, на която ясно се виждат неепилираните й крака, а това повлече след себе си вълна от дами, завърнали се към натуралната визия. Благодарение на активността й в социалните мрежи тя разработи и два супер успешни бранда - за грим и бельо. В класацията влизат още Кайли Дженър с фотографията на новороденото си дете, която стана най-популярната снимка в \"Инстаграм\", корейската бой банда BTS, Кание Уест и американският президент Доналд Тръмп. По-голяма част от интернет знаменитостите обаче са блогъри - като студентите-активисти от Паркленд, който се обявиха срещу зачестилите стрелби в гимназиите или жена от Саудитска Арабия, която кара кола. Истински хит е и анонимен профил, познат само като Q, който пуска криптирани съобщения, както и 6-годишния Раян, който пожъна истински фурор с видеоклипчета, в които играе с различни играчки. Каналът му в YouTube беше най-гледаният в Америка в продължение на 40 поредни седмици, пише \"Монитор\". Сподели:", "date": "2018.07.03", "title": "ТЯ ДИКТУВА МОДАТА В \"ИНСТАГРАМ\"! Риана е сред най-влиятелните личности в интернет"}
{"url": "http://pik.bg/%D1%83%D0%B1%D0%B8%D1%82%D0%B8%D1%8F%D1%82-%D0%B4%D0%BE%D1%86-%D1%81%D1%82%D0%B5%D1%84%D0%B0%D0%BD-%D0%BD%D0%B5%D0%B9%D0%BA%D0%BE%D0%B2-%E2%80%93-%D1%81%D1%8A%D0%B7%D0%B4%D0%B0%D1%82%D0%B5%D0%BB-%D0%BD%D0%B0-%D0%B2%D0%B8%D1%82%D0%B0%D0%BC%D0%B8%D0%BD%D0%BE%D0%B7%D0%BD%D0%B0-%D0%B1%D0%BE%D0%BC%D0%B1%D0%B0-news762817.html", "text": "Доцент Стефан Нейков е голям професионалист и можем да кажем само хубави неща за него. Той работеше в катедра „Растители генетични ресурси“, като се е занимаваше предимно с генетичните ресурси при зеленчуковите култури – основно краставици, зеле и салата. Това съобщи за „Марица“ ас. Иван Алексиев - ръководител на отдел „Бюро за научно обслужване и маркетинг“ към Института по растителни генетични ресурси в град Садово. Нейков се е пенсионирал в института в Садово преди 5-6 години. Преподавал е и в Земеделския колеж в Пловдив. През годините доцентът има създадени няколко сорта, включително един сорт средноплодни краставици, които са извънредна рядкост в България. Много хубав пазар е намерил и за сорта „главеста салата“, който е създал. Участвал е в създаването на директен сорт алабаш, който носи името „Ники“ и получава голяма популярност през изминалите 1-2 години, известен като витаминозна „бомба“. Нейков винаги е бил много търсен и е участвал на почти всички издания на изложението „Агра“. „Само хубави неща можем да кажем за него, имаше страшно много контакти и работеше със страшно много хора от цялата страна“, завърши ас. Алексиев. Припомняме, че доц. Стефан Нейков бе пребит до смърт в Пловдив от съпруга на своя студентка. 32-годишната жена мъчела висшето образование от 2005 г. Нейков обещал да й помогне да се дипломира, но в замяна на това поискал \"някои\" услуги. Според обвинението доцентът е поискал и пари, за да помогне. Докъде точно са стигнали отношенията между двамата, е обект на разследването, което в момента продължава. Сподели:", "date": "2018.07.03", "title": "Убитият доц. Стефан Нейков – създател на витаминозна бомба"}
{"url": "http://pik.bg/%D0%BA%D1%83%D1%80%D0%B8%D0%BE%D0%B7-%D0%BC%D1%8A%D0%B6-%D0%BF%D0%BE%D0%BB%D1%83%D1%87%D0%B8-%D0%B0%D0%BA%D1%82-%D0%B7%D0%B0-100-%D1%85%D0%B8%D0%BB-%D0%BB%D0%B5%D0%B2%D0%B0-%D0%BE%D1%82-%D0%BA%D0%B0%D1%82-%D1%81%D0%BB%D0%B5%D0%B4-20-%D0%B3%D0%BE%D0%B4%D0%B8%D0%BD%D0%B8-news762821.html", "text": "Платформата за онлайн проверка на глобите към КАТ очевидно не работи,сигнализираха читатели на Флагман.бг. Те са останали удивени от данните, които се показали, след като въвели номера на шофьорската си книжка, ЕГН и трите си имена. На мнозина са им излезли актове, които или не съществуват, или са отдавна платени. Такъв е и случаят на Станислав, който се оказа, че има задължения от 2005 година, когато всъщност дори е нямал шофьорска книжка. Това лесно може да се установи, защото тогава той е бил под 16 години, но срещу името му е записан дълг от 200 лева за пътно-транспортно нарушение. \"До миналата година нямах никакви задължения. Стреснах се, но предполагам имат някакъв проблем със системата\", разказа Станислав пред \"Флагман\". Подобно е и положението при Гергана, която решила да направи проверка в електронния сайт с данните на мъжа й. Остана шокирана, когато видяла, че той има няколко санкции. Ченето й буквално паднало, след като видяла, че половинката й има да плаща 100 000 лева акт заради глоба от 1999 година!  Сумата изглежда огромна, може да е в неденоминирани български лева, но може и да не е. Пълна загадка! Съпругът на бургазлийката има задължение от 100 хил. лева от 1999 година „В сайта излизат няколко глоби, които би следвало да са платени. Досега си е подновявал няколко пъти книжката и са му казвали, че няма задължения. Изведнъж излизат стари актове и то за такива пари. Платформата им явно не работи“, категорична е бургазлийката. Полицейски източници обясниха пред Флагман, че в момента се тестват различни версии на системата и се ъпдейтва информацията. Не е изключено да има грешки, но те лесно ще бъдат изчистени, твърдят от КАТ. Сподели:", "date": "2018.07.03", "title": "КУРИОЗ! Мъж получи акт за 100 хил. лева от КАТ след 20 години "}
{"url": "http://pik.bg/%D1%83%D0%B4%D0%B0%D1%80%D0%BD%D0%BE-%D0%BD%D0%B0%D0%BF-%D0%B8-%D0%BC%D0%B2%D1%80-%D1%81-%D0%B6%D0%B5%D1%81%D1%82%D0%BE%D0%BA%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BF%D0%BE-%D1%86%D1%8F%D0%BB%D0%BE%D1%82%D0%BE-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5-%D0%B1%D0%B8%D1%80%D0%BD%D0%B8%D1%86%D0%B8%D1%82%D0%B5-%D0%B3%D0%BB%D0%B0%D1%81%D1%8F%D1%82-%D0%BA%D0%B0%D0%BF%D0%B0%D0%BD%D0%B8-%D0%B7%D0%B0-%D0%BC%D0%BE%D1%88%D0%B5%D0%BD%D0%B8-news762683.html", "text": "От днес служители на НАП, съвместно с органите на МВР, започват проверки по цялото Черноморие за спазването на данъчната дисциплина. Основният фокус при тези проверки е да се гарантира, че по-голяма част от бизнеса отчита оборота и плаща данъци, каза говорителят на НАП Росен Бъчваров. До края на сезона се предвижда да бъдат извършени около 25 хиляди проверки. „Южното Черноморие е по-високо рисково от данъчна гледна точка. Използваме комбинация от софтуерни инструменти – дистанционната връзка на всеки касов апарат със сървърите на НАП, плюс звеното за фискален контрол. Използваме, както скрити, така и съвсем явни проверки, при които колегите са обозначени с опознавателни знаци. Очакванията са около 25 хиляди проверки да бъдат извършени до края на сезона. Нашият критерии за успех не са броят на проверките и съставените актове, а едно по-качествено, по-доброволно спазване на закона“. Освен за нарушения като неиздаване на касови бележки, обект на проверките ще бъде и начинът на заплащане на труда по курортите. Санкциите при установени нарушения могат да бъдат с доста сериозни последствия, каза още той. „Първото, което се случва при неиздаден касов бон, е запечатването на обекта, а тази мярка може да продължи до един месец. Отделно от запечатването като мярка за обезпечаване на доказателства се налагат имуществени санкции до 2000 лева при първо нарушение и до 10 000 лева при повторно. По време на черноморската контролна кампания едно от нещата, което колегите изследват е именно нерегламентираната заетост, проформа е работенето на 4 часа – действително са много повече, както и заплата в плик. Това са едни от най-големите рискове пред осигурителната система. Ние правим икономии от мащаба, когато контролираме спазването на данъчния закон по отношение на обороти, правим това и по отношение на осигурителни вноски.“ Сподели:", "date": "2018.07.03", "title": "УДАРНО! НАП и МВР с жестоки проверки по цялото Черноморие, бирниците гласят капани за мошеници"}
{"url": "http://pik.bg/%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0-%D1%80%D0%B0%D0%B4%D0%BE%D1%81%D1%82-%D0%B7%D0%B0-%D1%82%D1%80%D0%B8%D1%82%D0%B5-%D0%BA%D0%BE%D1%80%D0%BE%D0%BD%D0%B8-news762824.html", "text": "Швеция победи с 1:0 Швейцария и успя да се класира на 1/4-финал на Мондиал 2018. Там скандинавците очакват Англия или Колумбия, които играят по-късно днес. Единственото попадение в мача реализира звездата на шведите Емил Форсберг в 66-ата минута. Швеция търсеше повече победата, показа повече качества и в крайна сметка заслужено си взе успеха и е на четвъртфинал. Швейцарците с нищо не впечатлиха и логично отпадат от Мондиала, акцентира \"Гол\". Срещата започна с положение за шведите, които обаче не се възползваха от едно разбъркване в наказателното поле на Швейцария. Отговорът на \"кръстоносците\" бе удар на Стивън Цубер от границата на наказателното поле, но Олсен без проблеми улови. Така се стигна до 9-ата минута, когато последователно на два пъти Маркус Берг се озова на чиста позиция, но направи непростими пропуски. След тези положения темпото на игра сериозно падна, като действията се развиваха основно в средата на терена, без каквито и да било голови положения. След половин час Маркус Берг отново се озова на чиста позиция и стреля странично с левия крак, но Зомер спаси. Девет минути по-късно дойде и шанс за Швейцария. Цубер върна топката към Джемаили, който от точката на дузпата стреля високо над вратата. Малко преди почивката Лустиг центрира отдясно и намери Екдал на линията на вратарското поле на Швейцария, но той стреля твърде неточно. Второто полувреме започна с положение за Швеция. Ола Тойвонен бе намерен хитро в наказателното поле, но направи шут в аут. След това положение на терена отново се възцари скуката. В 61-ата минута страстите леко се разгорещиха, но всичко беше потушено с жълт картон за Велон Бехрами. Три минути по-късно Форсберг стреля опасно от фаул, но право в стената изградена от играчи на Швейцария. Така се стигна до 66-ата минута, когато Емил Форсберг получи пас на границата на наказателното поле, последва отсечен удар, рикошет в тялото на Мануел Аканджи и топката влетя в мрежата на Швейцария за 1:0 за скандинавците. Заслужено попадение за шведите, които определено търсеха повече победата. До края на мача швейцарците се хвърлиха в атака, но така и не създадоха чисто голово положение. В добавеното време пък Михаел Ланг бе изгонен с директен червен картон, след като събори резервата Нордфелд. Шведите не успяха да вкарат от прекия свободен удар, но се поздравиха с победата и класиране на 1/4 финал. Швеция - Швейцария 1:0 Голмайстор: Емил Форсберг (66) Олсен, Лустиг, Линдельоф, Гранквист, Аугустинсон, Клаесон, Свенсон, Екдал, Форшбери, Берг, Тойвонен Зомер; Родригес, Аканджи, Джуру, Ланг; Джака, Бехрами; Цубер, Джемайли, Шакири; Дръмич Сподели:", "date": "2018.07.03", "title": "НА СВЕТОВНОТО! Страхотна радост за Трите корони"}
{"url": "http://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%B4%D0%B2%D0%BE%D1%80%D0%B5%D1%86%D0%B0-%D0%BD%D0%B0-%D0%BB%D0%B0%D0%B3%D0%B5%D1%80%D1%84%D0%B5%D0%BB%D0%B4-%D0%B7%D0%B0-10-%D0%BC%D0%BB%D0%BD-%D0%B5%D0%B2%D1%80%D0%BE-news762774.html", "text": "84-годишният креативен директор на Chanel и Fendi купува имота в хамбургското предградие Блакенезе през 1989 г. Примерно по същото време умира партньорът му – Жак де Башер. Така вилата бива наречена Жако, пише Mansion Global. Макар дизайнерът да продава къщата през 1997 г., детайли от направената от него реконструкция все още могат да бъдат открити в част от нея. Малко предистория: къщата се намира в центъра на имота и е с площ 12 000 кв. метра. Гледа към река Елба. Класическата вила от 20-те години на 20 в., която се намира край река Елба в Германия, известният дизайнер Карл Лагерфелд възстановява и назовава в чест на своя партньор Жак Де Башер. Именно тя сега се предлага за 10 млн. евро. Сподели:", "date": "2018.07.03", "title": "Продават двореца на Лагерфелд за 10 млн. евро"}
{"url": "http://pik.bg/%D1%81%D0%B5%D1%80%D0%B8%D0%BE%D0%B7%D0%B5%D0%BD-%D1%81%D1%80%D0%B8%D0%B2-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D1%82%D0%B2%D0%BE%D1%82%D0%BE-%D0%B2-%D0%B0%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B0%D0%B2%D0%B0%D1%80%D0%B8%D1%8F%D1%82%D0%B0-news762833.html", "text": "По-голямата част от Азербайджан беше засегната от срив на електрозахранването, най-сериозния от разпада на Съветския съюз през 1991 г., предаде Асошиейтед прес. Причината е авария в електростанцията в Мингечевир. Президентът Илхам Алиев създаде правителствена комисия за разследване на случилото се. Министерството за извънредните ситуации на Азербайджан съобщи, че повреда на трансформатор е предизвикала пожар, който е бил изгасен за 20 минути и не е взел жертви. Тези дни каспийската държава е под влиянието на гореща вълна и температурите достигат до над 40 градуса по Целзий, цитираха от БТА. Това доведе до увеличаване на консумацията на ток. Заради аварията столицата Баку и близо 40 други града останаха на тъмно. Електрозахранването на столицата бе възстановено за няколко часа. Работата за подаване на ток за провинцията продължава. Сподели:", "date": "2018.07.03", "title": "Сериозен срив на електричеството в Азербайджан! Разследват аварията "}
{"url": "http://pik.bg/%D0%BE%D1%81%D0%BA%D0%B2%D0%B5%D1%80%D0%BD%D0%B8%D1%85%D0%B0-80-%D0%BD%D0%B0%D0%B4%D0%B3%D1%80%D0%BE%D0%B1%D0%BD%D0%B8-%D0%BF%D0%BB%D0%BE%D1%87%D0%B8-%D0%B2-%D0%B3%D0%B0%D0%B1%D1%80%D0%BE%D0%B2%D1%81%D0%BA%D0%BE-%D1%81%D0%B5%D0%BB%D0%BE-news762767.html", "text": "Вчера в РУ Севлиево жител на селото съобщил за изпочупени над 80 надгробни плочи. По случаите веднага били образувани досъдебни производства за престъпления по чл. 164, ал. 2 от НК, а в рамките на започналото разследване в ареста на полицията били задържани двамата извършители - на 22 и 25 години от същото село. Работата по документирането на случая продължава. Двама вандали, посегнали на гробище в село Градница, са установени и задържани в резултат на предприети незабавни полицейски действия. Това съобщиха от пресцентъра на МВР. Сподели:", "date": "2018.07.03", "title": "Оскверниха 80 надгробни плочи в габровско село"}
{"url": "http://pik.bg/%D1%83%D0%B6%D0%B0%D1%81-%D0%BC%D0%B0%D1%80%D0%B8%D1%8F-%D0%B8%D0%B3%D0%BD%D0%B0%D1%82%D0%BE%D0%B2%D0%B0-%D0%B7%D0%B0%D0%BA%D1%8A%D1%81%D0%B0-%D0%B2%D0%BE%D0%B4%D0%B5%D1%89%D0%B0%D1%82%D0%B0-%D0%BD%D0%B0-%D0%B3%D0%BE%D1%81%D0%BF%D0%BE%D0%B4%D0%B0%D1%80%D0%B8%D1%82%D0%B5-%D0%BE%D0%B1%D0%B8%D0%BA%D0%B0%D0%BB%D1%8F-%D0%BD%D0%B5%D0%B2%D1%80%D0%BE%D0%BB%D0%BE%D0%B7%D0%B8-%D0%B8-%D0%BF%D1%81%D0%B8%D1%85%D0%B8%D0%B0%D1%82%D1%80%D0%B8---%D0%B5%D1%82%D0%BE-%D0%BE%D1%82--news762505.html", "text": "Мария Игнатова страда от инсомния. След временната раздяла с Димитър Рачков положението се влошили и красавицата не мигвала по цели нощи. Сега, след като отново са заедно, Рачков се е заел да лекува любимата си от ужасното будуване. Влюбеният комик цери изгората си с билки и масажи. Двамата живяха разделени близо година, заради забежки на русата фурия. Водещите на \"Господарите\" обаче направиха компромис с гордостта си и в името на любовта си дадоха нов шанс. Въпреки, че раздялата с Рачков била по нейна вина, Игнатова приела тежко любовната самота, а безсънието й се изострило брутално. Известно време приемала хапове, които давали резултат, но заради страничните ефекти ги спряла. Двамата с Рачков взели кардинално решение - консултирали се с невролог и психиатър с надеждата скоро тревогите на Мария да отшумят, твърди седмичник. Сподели:", "date": "2018.07.03", "title": "УЖАС! МАРИЯ ИГНАТОВА ЗАКЪСА! Водещата на \"Господарите\" обикаля невролози и психиатри - ето от какво страда..."}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B7%D0%BB%D0%B0%D1%82%D0%BA%D0%B0-%D1%80%D0%B0%D0%B9%D0%BA%D0%BE%D0%B2%D0%B0-%D0%BF%D1%80%D0%BE%D1%85%D0%B0%D1%80%D1%87%D0%B8-%D1%85%D0%BE%D0%BD%D0%BE%D1%80%D0%B0%D1%80%D0%B0-%D0%BE%D1%82-%D0%BA%D0%B0%D0%BF%D0%BA%D0%B8%D1%82%D0%B5-%D0%B7%D0%B0-%D0%B6%D0%B8%D0%BB%D0%B8%D1%89%D0%B5-%D0%BD%D0%B0-%D1%81%D0%B5%D0%BB%D0%BE---%D0%B5%D1%82%D0%BE-%D0%BA%D1%8A%D0%B4%D0%B5-%D1%89%D0%B5-%D0%B6%D0%B8-news762745.html", "text": "Сензацията в последния сезон на \"Като две капки вода\" Златка Райкова е инвестирала по най-добрия начин хонорара, припечелен от имитаторското риалити. Плеймейтката си е купила жилище, но не в идеалния център на София, а в отстоящото на 12 км. от жълтите павета село Иваняне, научи ПИК. \"Златните ми коси из софийските вип покрайнини... София потънала в мъгла, а тук слънце ме огря... Гледка спираща дъха към Витоша и Стара планина... На стълбите изпънала съм аз крака и с коктейл в ръка от кеф мога да умра... Африкански стенописи по стените напомнят ми за красотите далеч от планините... Качество и несравнима красота плениха моята душа... Уникалният проект ме направи истински поет... Най-разумната инвестиция в недвижим имот, която съм правила в този живот!\", пише Райкова. Тук е мястото да отбележим, че за разлика от други видни хайлайф хубавици Златка Райкова мисли за бъдещето си и не пилее по екзотични дестинации парите си, а ги влага по най-рационалния начин. Преди години, след участието й във \"ВИП Брадър\", секс бомбата използва хонорара, за да основе своя моден бранд. Сега пък използва пачките от Магърдич Халваджиян, за да си подсигури собствен дом. За покупката на недвижима собственост, изкусителката сама се похвали в социалната мрежа \"Инстаграм\" със снимка пред графит в новостроящ се комплекс. Еуфорията около сделката явно е вдъхновила до толкова Златка, че да опише в рими придобивката си. Сподели:", "date": "2018.07.03", "title": "ПЪРВО В ПИК! Златка Райкова прохарчи хонорара от \"Капките\" за жилище на село - ето къде ще живее сексбомбата... (СНИМКА)"}
