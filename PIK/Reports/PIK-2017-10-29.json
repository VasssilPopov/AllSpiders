{"url": "http://pik.bg/%D1%85%D0%B5%D1%80%D0%BE-%D1%81%D1%8A%D1%81-%D1%81%D0%BC%D1%80%D0%B0%D0%B7%D1%8F%D0%B2%D0%B0%D1%89-%D1%80%D0%B5%D0%BA%D0%BE%D1%80%D0%B4-news700997.html", "text": "Тази вечер Димитър Димитров влезе в историята на българския футбол. Специалистът победи Левски с пети различен отбор - Лудогорец, което не е постигано от нито един друг наставник. Преди това Херо, който в края на 1999 година изостави националния тим заради \"сините\", записа успехи с Нефтохимик, Велбъжд, Локомотив (Пловдив) и Черноморец. Бургазлията се размина с успех над състава от \"Герена\" единствено с Литекс, когато водеше \"оранжевите\" в края на миналия век. Така или иначе Херо се нареди на челно място сред \"сините\" кошмари като единственият, победил столичани от треньорските скамейки на пет различни клуба, акцентира \"Спортал\". Днес \"орлите\", водени от Димитров, надвиха с 2:0 \"сините\".", "date": "2017.10.29", "title": "Херо със смразяващ рекорд! "}
{"url": "http://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%BA%D1%83%D0%B7%D0%BC%D0%B0%D0%BD%D0%BE%D0%B2-%D0%B2%D0%BB%D0%B5%D0%B7%D0%B5-%D0%B2-%D1%81%D1%85%D0%B5%D0%BC%D0%B0%D1%82%D0%B0-%D0%B2-%D0%B5%D0%BA%D0%B2%D0%B0%D0%B4%D0%BE%D1%80-news700999.html", "text": "Димитър Кузманов преодоля квалификациите на турнира по тенис на червени кортове от сериите \"Чалънджър\" в Гуаякил (Еквадор) с награден фонд 50 хиляди долара и гостоприемство. Кузманов надделя в решаващия мач от пресявките над поставения под номер 7 Лени Хампел (Австрия) с 6:3, 6:4 за 78 минути. 24-годишният пловдивчанин реализира ранни пробиви и в двата сета, като успя да запази преднината си в тях, за да триумфира, предава Спортал. Така той си осигури 520 долара и 3 точки за световната ранглиста, в която заема 411-ото място.", "date": "2017.10.29", "title": "Димитър Кузманов влезе в схемата в Еквадор"}
{"url": "http://pik.bg/%D0%BE%D0%BF%D0%B0%D1%81%D0%BD%D0%BE-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%B5%D0%BD-%D0%B3%D1%80%D0%B8%D0%BF-%D0%BD%D0%B8-%D1%82%D1%80%D1%8A%D1%88%D0%B2%D0%B0-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8-news700935.html", "text": "Грипната вълна ще тръгне още през ноември, споделиха експерти по повод Информационната седмица, посветена на него. Той може да протече леко при хора, които иначе са здрави. Повечето се възстановяват бързо. Въпреки това грипните вируси могат да бъдат много опасни, да причинят усложнения и дори смърт. У нас годишно около 2000 души умират от усложнения, свързани с грипа. Най-добрият начин за предотвратяването му е чрез ваксиниране. Това припомниха д-р Ангел Кунчев, главен здравен инспектор към МЗ, и председателят на Българското сдружение по иновативна медицина д-р Валери Цеков. Тъй като у нас ваксината не е безплатна, покритието е доста слабо. Срещу грип се имунизират едва малко над 2% от българите. Въпреки това ваксината е достъпна – тривалентната може да се намери на цена 8-10 лв. в аптеките, а новата 4-валентна струва около 20 лв. Обикновено хората наричат „грип“ всеки вирус, който причинява хрема, кашлица или температура. Така сезонният грип често е подценяван и бъркан с обикновената настинка. Всъщност неговите вируси са способни да проникнат в човешката ДНК, което го прави потенциално сериозно, а понякога и животозастрашаващо заболяване. Ако един здрав човек може да се вдигне бързо от леглото, хората с хронични заболявания, децата, бременните и всички възрастни над 65 г. са заплашени от потенциални усложнения. Грипът тази година се отличава с изключително високата си прилепчивост. При пряк контакт с болен другите неминуемо получават някакво количество от вируса. Предаването му е основно по въздушно-капков път, но може да стане и чрез замърсени предмети. Грипните вируси могат да оцелеят върху твърди повърхности до 48 часа.", "date": "2017.10.29", "title": "ОПАСНО! Смъртоносен грип ни тръшва през ноември  "}
{"url": "http://pik.bg/%D0%B2%D0%B7%D1%80%D0%B8%D0%B2-%D0%BF%D1%80%D0%B5%D0%B4-%D0%B2%D1%85%D0%BE%D0%B4%D0%B0-%D0%BD%D0%B0-%D0%BA%D1%80%D0%B0%D0%BB%D1%81%D0%BA%D0%B8%D1%8F-%D0%B4%D0%B2%D0%BE%D1%80%D0%B5%D1%86-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D1%83%D0%BD%D0%B8%D1%89%D0%BE%D0%B6%D0%B8%D1%85%D0%B0-%D0%BF%D0%BE%D0%B4%D0%BE%D0%B7%D1%80%D0%B8%D1%82%D0%B5%D0%BB%D0%BD%D0%B0-%D1%87%D0%B0%D0%BD%D1%82%D0%B0-news700981.html", "text": "Белгийската полиция унищожи подозрителна чанта пред вратата на кралския дворец в Брюксел, съобщи телевизия ВТМ, цитирана от ТАСС и БГНЕС. Чантата е унищожена с взрив от разстояние. Телевизията отбелязва, че при ликвидирането се чули два взрива, което свидетелства за детонация на взрив и вътре в чантата. Полицията засега не коментира случая.", "date": "2017.10.29", "title": "Взрив пред входа на кралския дворец в Брюксел, унищожиха подозрителна чанта"}
{"url": "http://pik.bg/%D0%BC%D0%B0%D1%81%D1%83%D0%B4-%D0%B1%D0%B0%D1%80%D0%B7%D0%B0%D0%BD%D0%B8-%D0%BD%D0%B5-%D0%B8%D1%81%D0%BA%D0%B0-%D0%B2%D0%B5%D1%87%D0%B5-%D0%B4%D0%B0-%D0%B5-%D0%BB%D0%B8%D0%B4%D0%B5%D1%80-%D0%BD%D0%B0-%D0%B8%D1%80%D0%B0%D0%BA%D1%81%D0%BA%D0%B8-%D0%BA%D1%8E%D1%80%D0%B4%D0%B8%D1%81%D1%82%D0%B0%D0%BD-news700979.html", "text": "Масуд Барзани се отказва от лидерския пост на Иракски Кюрдистан. Това обяви самият той в неделя, предава Франс прес. Барзани съобщи новината по време на заседание на парламента, като уточни, че след първи ноември повече няма да изпълнява функциите си. \"Отказвам всякакви предложения за удължаване на моя мандат“, посочи Масуд Барзани. Той призова парламента да намери негов заместник, а през това време ще поеме управленските функции. По-рано в стана ясно, че иракските военни и кюрдските пешмерги са подновили преговорите помежду си. Целта е мирното разполагане на правителствени сили по границите на региона.", "date": "2017.10.29", "title": "Масуд Барзани не иска вече да е лидер на Иракски Кюрдистан"}
{"url": "http://pik.bg/%D0%BE%D1%82%D0%B2%D0%BB%D1%8F%D0%BA%D0%BE%D1%85%D0%B0-%D0%B2%D0%B8%D1%81%D1%88-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%81%D0%BA%D0%B8-%D0%BF%D0%BE%D0%BB%D0%B8%D1%82%D0%B8%D0%BA-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-news700973.html", "text": "Неизвестни похитители са отвлекли заместник-губернатора на северозападната афганистанска провинция Кунар. Това е станало в пакистанския град Пешавар, предаде Ройтерс, като се позова на полицейски източници. Мохамад Наби Ахмади пристигнал в Пакистан с брат си. Той вървял по улица в северозападния пакистански град Пешавар, когато изведнъж до него спряла кола със затъмнени прозорци, след което бил вкаран в автомобила, каза източник от пешаварската полиция. Впоследствие полицията научила, че похитеният е заместник-губернатор на Кунар. Говорител на губернатора на афганистанската провинция, потвърди, че от петък Ахмади е в неизвестност, след като изчезнал в Пешавар. По думите му заместник-губернаторът е бил в отпуск за медицинско лечение. Пакистанската полиция заяви, че не е била уведомена от афганистанските власти за посещението на Ахмади, иначе е щяла да му осигури охрана. Друг източник от пакистанските сили за сигурност посочи, че полицията в Пешавар установява дали отвличането е свързано с професионалната му дейност или с лични взаимоотношения. Афганистанските талибани заявиха, че нямат участие в отвличането на Ахмади. \"Чухме, че афганистански заместник-губернатор е изчезнал в Пакистан, но нека поясня - не действаме извън Афганистан\", каза говорителят им Забиула Муджахид.", "date": "2017.10.29", "title": "Отвлякоха висш афганистански политик в Пакистан"}
{"url": "http://pik.bg/%D1%81%D1%82%D1%80%D0%B0%D1%85%D0%BE%D1%82%D0%B5%D0%BD-%D1%82%D1%80%D0%B8%D1%83%D0%BC%D1%84-%D0%B7%D0%B0-%D0%BA%D0%B0%D1%80%D0%BE-news700967.html", "text": "Бившата №1 Каролине Возняцки спечели финалния турнир на осемте най-добри на WTA и напомни за най-добрите си дни. Тя победи на финала Винъс Уилямс с 6:4, 6:4 и триумфира с втора титла за сезона и общо 27-а в кариерата. В същото време Уилямс остана без трофей през 2017-а, пише \"Гол\". \"Това е изключително сладък триумф за мен. Чувството е невероятно. Няма как да съм по-щастлива,\" заяви шампионката. За нея това е първи успех в осем мача с по-голямата от сестрите Уилямс. Така Возняцки ще завърши сезона под №3 в световната ранглиста. Лидерка е румънката Халеп.", "date": "2017.10.29", "title": "Страхотен триумф за Каро!"}
{"url": "http://pik.bg/%D0%BB%D1%8E%D0%B8%D1%81-%D1%85%D0%B0%D0%BC%D0%B8%D0%BB%D1%82%D1%8A%D0%BD-%D0%B5-%D0%BD%D0%BE%D0%B2%D0%B8%D1%8F%D1%82-%D1%88%D0%B0%D0%BC%D0%BF%D0%B8%D0%BE%D0%BD-%D0%B2%D1%8A%D0%B2-%D1%84%D0%BE%D1%80%D0%BC%D1%83%D0%BB%D0%B0-1-news701002.html", "text": "Звездата на Мерцедес Люис Хамилтън е новият световен шампион във Формула 1. Британецът спечели четвъртата титла в кариерата си тази вечер в Гран При на Мексико, два кръга преди финала на сезон 2017. Така Хамилтън се изравни по брой спечелени титли с легендата на спорта Ален Прост и с основния си конкурент през тази година Себастиан Фетел от Ферари, предава Спортал. Днес Хамилтън остана едва девети, но двете спечелени точки се оказаха напълно достатъчни за спечелването на титлата. Фетел пробва всичко по силите си, но четвъртата позиция не бе достатъчна. След инцидента след старта и двамата трябваше да се състезават от двете последни позиции, а от това се възползва Макс Верстапен. Холандският пилот на Ред Бул бе най-съобразителен на старта и до финала не позволи на никого от съперниците му да застраши първото му място. Лидерът на Ферари Себастиан Фетел извоюва първа стартова позиция с феноменална последна обиколка в съботната квалификация за днешната Гран При на Мексико. Четирикратният световен шампион потегли добре и задържа позицията си преди влизането в първи завой. От втора позиция Верстапен обаче веднага пробва атака в следващия завой, успя да спре по-късно от германеца и да го изпревари. Третият, Хамилтън, също видя възможност за атака, но Себастиан нямаше много място и докосна задната му дясна гума с предното си крило. Този инцидент доведе до спукана гума за Люис и счупено предно крило за Себастиан. И на двамата се наложи да преминат през бокса, което прати лидера в шампионата и преследвача му в класирането на последните позиции в колоната. Стюардите на ФИА днес реагираха бързо след инцидента от първа обиколка между Фетел, Верстапен и Хамилтън. Решението им е да оставят случилото се без наказания, определяйки го като състезателен инцидент. Фетел започна да си проправя път от дъното към зоната на точките. До 18-ата обиколка спечели шест позиции, стигайки до 13-о място. Хамилтън от своя страна също настигна движещите се пред него болиди в края на колоната, но до 20-ата обиколка е все още 19-и. Причината е огромната загуба на време при движение на пистата със спукана гума след старта на състезанието. 26-ата обиколка Нико Хюлкенберг приключи участието си в днешната надпревара в Мексико. Двигателят на Рено се предаде и от френския отбор наредиха на германеца веднага да спре и да изскочи от болида понеже в него не е безопасно. В 32-рата обиколка следващият отпаднал след гръмнал двигател на Рено се казва Брендън Хартли от тима на Торо Росо. В 33-ата обиколка за втори път в бокса, този път не принудително, влезе Хамилтън, който в следващата бе последван от Фетел. Пилотът на Ферари веднага реши да покрие стратегията на съперника си от Мерцедес. До 46-ата обиколка Люис успя да си проправи път до 12-ата позиция и вече е по-близо до топ десет. В същото време Фетел е седми, позиция, която не му е достатъчна да попречи на Хамилтън да спечели световната титла още тази вечер, дори и британецът да не влезе в зоната на точките до финала. Себастиан Фетел вчера се зарече, че няма да се предаде и ще се бори до края. 16 обиколки преди финала пилотът на Ферари вече успя да си пробие път до петата позиция, до която стигна от дъното на колоната след счупеното предно крило още след старта. В 57-ата обиколка Хамилтън вече се движи на десето място и така прави невъзможна задачата на Себастиан да отложи днешните празненства на пилота на Мерцедес. В следващата германецът вече е четвърти, като пред него на 25 секунди се движи съотборникът му във Ферари Кими Райконен. Междувременно и вторият болид на Рено, управляван от Карлос Сайнц-младши, приключи днешното си участие след поредна повреда на болид с двигател на французите. До финала Люис остана девети, но позицията му бе достатъчна да спечели четвъртата световна титла в кариерата си още в Мексико, два кръга преди финала на шампионата. Победата грабна Макс Верстапен от Ред Бул, втори се класира Валтери Ботас от Мерцедес, а последното стъпало от почетната стълбичка зае Кими Райконен от Ферари.", "date": "2017.10.29", "title": "Люис Хамилтън е новият шампион във Формула 1"}
{"url": "http://pik.bg/%D0%BA%D1%80%D0%B8%D0%B7%D0%B0-%D0%B2%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B0%D1%81%D0%B0%D0%BD%D1%81%D1%8C%D0%BE%D1%80-%E2%80%93-%D0%BE%D0%BF%D0%B0%D1%81%D0%B5%D0%BD-news700938.html", "text": "113 асансьора, или една трета от проверените съоръжения в сградите, са спрени от експлоатация, защото са опасни за ползвателите. Сред най-честите нарушения са липса на аварийно алармено устройство в кабината, счупено или липсващо стъкло на вратата, неправилно функциониране или неизправност на крайни прекъсвачи, силен шум, вибрации и неравномерно движение на кабината. При спиране от движение трябва да се направи незабавен ремонт, иначе глобите са солени. За последната година петима души са намерили смъртта си в асансьори именно заради настъпили технически аварии.", "date": "2017.10.29", "title": "КРИЗА! Всеки трети асансьор – опасен"}
{"url": "http://pik.bg/%D1%80%D0%B8%D1%81%D0%BA-%D1%81%D1%82%D1%83%D0%B4%D1%8A%D1%82-%D0%BE%D1%82%D0%BA%D0%BB%D1%8E%D1%87%D0%B2%D0%B0-%D0%B1%D0%BE%D0%BB%D0%B5%D1%81%D1%82%D0%B8-%D0%BD%D0%B0-%D1%87%D0%B5%D1%80%D0%BD%D0%B8%D1%8F-%D0%B4%D1%80%D0%BE%D0%B1-news700950.html", "text": "Когато започнете да жълтеете в по-студените сезони на годината, трябва да знаете, че вероятно се обажда черният ви дроб, алармират лекарите. Образно казано, коремът представлява контейнер, пълен с много различни тъкани и органи. Ако символично прекарате две въображаеми линии през пъпа си - хоризонтална и вертикална, получават се четири квадранта. Мястото на всеки болестен синдром може да бъде посочено точно в един от тях. В случая става дума за болка в горния десен квадрант. „От всички възможни варианти ще вземем най-често срещания в този период на годината - заболяване на черния дроб. През студените месеци той се презапасява“, коментират специалистите. Засилва се изработката на жлъчен сок, запасите от него предотвратяват простудяването на организма и го сгряват в дългите зимни месеци. И не само това - той контролира температурата на тялото, необходим е за преработване на храната, отделя полезни хранителни вещества, които се абсорбират в кръвта, регулира потоотделянето. Слънчевата енергия през лятото активизира тези функции и спомага за натрупване и изхвърляне на жлъчен сок в кръвта. От своя страна, застоят на жлъчен сок в черния дроб води до хронични болести не само на органа. Излишният жлъчен сок се абсор­бира от кръвта, разна­ся се по целия органи­зъм и всъщност представлява за него вът­решни отрови. Чрез кръвта жлъчният сок се разпространява в мускулите, костните тъкани, ставите, зъби­те, ноктите, косите, предизвиквайки проблеми, кои­то на пръв поглед ня­мат нищо общо с чер­ния дроб. Често след­ствие от болестите на органа са сърдечносъдовите заболя­вания, исхемичната болест, хиперто­нията. Съществува и обратният процес. Зачестилите проблеми през студените сезони със сърдечносъдовата дейност се от­разяват и на чернодробната. Когато сърдечният мускул е слаб, той не може да изпомпва добре използвана­та кръв. Част от нея се задържа в белия дроб, а по-късно - в черния, като го увеличава. Всяко нещо, което предизвиква подуване на черния дроб, го прави болезнен. Чернодробните заболявания се проявяват в отделянето на неприятна пот, пожълтяване на кожата, гор­чив вкус в устата, киселини, прилошаване. И още - безсъние, сърцебиене, главоболие. Здравословният начин на живот и хранене ще помогнат на черния дроб да понесе по-леко атаките на зимата и студа. А това значи - избягване на стресови ситуации и нервни сривове, както и неупотреба на лютиви, пържени, мазни и кисели храни, на чесън, черен пипер, застояли манджи и алкохол.", "date": "2017.10.29", "title": "РИСК! Студът отключва болести на черния дроб  "}
{"url": "http://pik.bg/%D1%81%D0%BB%D0%B5%D0%B4-%D0%B4%D1%80%D0%B0%D0%BC%D0%B0%D1%82%D0%B0-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%BD%D0%BE%D1%89-%D0%B5%D1%82%D0%BE-%D0%BA%D0%BE%D0%B9-%D1%81%D0%B5-%D0%B7%D0%B0%D1%80%D0%B5%D1%87%D0%B5-%D0%B4%D0%B0-%D1%80%D0%B0%D0%B7%D0%B1%D0%B8%D0%B5-%D0%B4%D0%B6%D0%BE%D1%88%D1%83%D0%B0-news700933.html", "text": "Антъни Джошуа защити титлата си на световен шампион по бокс в тежка категория, но получи много критики за представянето си срещу Карлос Такам. Първенецът на Световната боксова организация в тежка категория Джоузеф Паркър не бе никак впечатлен от Джошуа. 25-годишният боксьор от Нова Зеландия дори се присмя на непобедения до момента Ей Джей и го категориризира като \"средняк с големи размери\", акцентира \"Гол\", позовавайки се на изказване на Паркър пред новозеландско издание. \"Колкото повече го гледам, толкова повече искам да се бия с него. Искам го от много време, но чакаме да ни дадат добра оферта. Колкото повече го наблюдавам, толкова повече си казвам \"Мам*а му, ако се бия с него, ще го нокаутирам\", казва Паркър.", "date": "2017.10.29", "title": "След драмата миналата нощ! Ето кой се зарече да разбие Джошуа"}
{"url": "http://pik.bg/%D1%82%D0%B8%D0%BC%D1%8A%D1%82-%D0%BD%D0%B0-%D0%B1%D0%B8%D0%B6%D1%83%D1%82%D0%B5%D1%80%D0%B0-%D1%81-%D0%BE%D1%81%D0%BC%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-news701001.html", "text": "Отборът на Спортист 2009 (Своге), който е воден от легендата на Левски Христо Йовов, продължава да мачка в ОФГ на зона София - Запад. Момчетата на Бижутера, които са лидери в първенството, разбиха като домакин със 7:0 Искър 2005 (гара Лакатник). Двубоят бе от осмия кръг на шампионата,, предава Спортал. Играчите на Своге продължават да държат първото място с пълен актив от 24 точки и голова разлика 37:2 Вторият Петърч (Петърч), който имаше шест победи в първите си шест мача, записа втора поредна тежка загуба след 0:6 от Своге, този път с 1:5 от Драгоман.", "date": "2017.10.29", "title": "Тимът на Бижутера с осма поредна победа"}
{"url": "http://pik.bg/%D1%87%D1%83%D0%B4%D0%BE-%D1%81%D0%BC%D0%BE%D0%BB%D0%B8%D1%87%D0%B0%D0%BD%D1%81%D0%BA%D0%B8%D1%8F%D1%82-%D0%B2%D0%BE%D0%B4%D0%BE%D0%BF%D0%B0%D0%B4-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D1%82%D0%B5%D0%B6%D0%BA%D0%BE-%D0%B1%D0%BE%D0%BB%D0%BD%D0%B8-news700937.html", "text": "Водопадите са природен феномен, при който водната струя на река пада от скален откос, пресичащ речното корито. Те представляват своеобразна природна красота и туристическа забележителност. Сред землището на китното село Смоличано , Кюстендилско , се намира красивият 15-метров водопад Света Ана , известен още като Смоличански водопад. Водата пада от варовиков скален ръб и се изсипва в коритото на реката почти без да докосва отвесните скали. Над водопада има църква, наречена също „Света Ана“ , която е известна с чудотворните води на чешмата си – аязмо. Според една легенда на това място е загинала девойка на име Ана . Очите й се превърнали в извори, а косите й - в падащите от 15 метра водни струи. Мястото е красиво и лесно достъпно. Много хора отиват не само за да се насладят на бумтежа на водата, но и за да посетят църквата. За водите на аязмото и водопада се смята, че са лековити. Местните казват, че болните е хубаво да се измият с нея и да си вземат за пиене. Не е хубаво обаче друг човек да носи на неприсъстващ болен от лечебната течност.", "date": "2017.10.29", "title": "ЧУДО! Смоличанският водопад помага на тежко болни"}
{"url": "http://pik.bg/%D0%BF%D0%BE%D1%82%D1%80%D0%B5%D1%81-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D0%BC%D1%8A%D0%B6-%D0%B2-%D1%81%D0%B2%D0%B5%D1%82%D0%B8-%D0%B2%D0%BB%D0%B0%D1%81-%D0%BF%D0%BE%D1%81%D1%82%D0%B2%D0%B0-%D1%81%D0%B5%D0%BB%D1%84%D0%B8%D1%82%D0%B0-%D0%BE%D1%82-%D0%BF%D0%B0%D0%BD%D0%B4%D0%B8%D0%B7%D0%B0-%D1%81-%D0%BC%D0%B0%D0%BB%D0%BA-news700996.html", "text": "Методи Гергов от Свети Влас получи сурова присъда за брутални гаври с мъж в морския курорт. Гергов отнесе 2 години при първоначален строг режим, след като в началото на годината беше арестуван за сексуални гаври с човек в местен хотел. 27-годишният Методи през цялото време заплашвал жертватa си с пистолет. Той го накарал собственоръчно да напише и подпише на лист хартия списък с имена на дилъри в региона, а след това да го предаде в РУ-Несебър. методите на Методи наподобявали тези за сплашване на непослушните дилъри на популярна фигура в ъндърграунда по Черноморието. Въпреки че вече близо 10 месеца е зад решетките, Гергов редовно поддържа профила си във Фейсбук и поства фотоси от килията. Преди броени дни той е качил снимка заедно с други пандизчии, включителнo и известния бургаски крими герой Симеон Стоянчов-Малката Рижа. Двамата явно са се засекли при друг арест на Гергов, тъй като Рижата е на свобода от септември миналата година. Доста обезпокоителен е друг кадър от килията на Гергов, който показва гологлав затворник, налапал цигара, наподобяваща марихуана.", "date": "2017.10.29", "title": "ПОТРЕС! Осъден за брутално изнасилване на мъж в Свети Влас поства селфита от пандиза с Малката Рижа (СНИМКИ)"}
{"url": "http://pik.bg/%D0%BB%D0%B5%D1%81%D0%BD%D0%BE-%D0%BF%D1%80%D0%B5%D0%B1%D0%BE%D1%80%D0%B5%D1%82%D0%B5-%D0%BC%D0%B8%D0%B3%D1%80%D0%B5%D0%BD%D0%B0%D1%82%D0%B0-%D1%81-%D0%BF%D1%80%D1%8F%D1%81%D0%BD%D0%BE-%D0%BC%D0%BB%D1%8F%D0%BA%D0%BE-news700942.html", "text": "Главоболието, породено от мигрена, не е обикновено главоболие. То най-често е обособено в една част на главата и е много упорито, дори непоносимо. Нормалните болкоуспокояващи рядко дават добър резултат в борбата с него, затова може да опитате следното природно лекарство: изсипете 1 сурово яйце в празна чаена чаша. Допълнете чашата с горещо прясно мляко, разбъркайте добре сместа и я изпийте веднага. Ако правите тази лесна процедура в течение на няколко дни, това ще доведе до трайно облекчение на мигрената. Като най-добра предпазна мярка срещу убийственото главоболие, доколкото е възможно, избягвайте факторите, които ви влияят отрицателно. А за лечението й можете да си помогнете и със следната нетрадиционна рецепта: разтворете половин чаена лъжичка лимонтузу (лимонена киселина) в 150 милилитра вода. Изпийте течността на два пъти и главоболието ще отшуми до 30 минути.", "date": "2017.10.29", "title": "ЛЕСНО! Преборете мигрената с прясно мляко"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%88%D0%BE%D1%84%D0%B8%D1%80%D0%B0%D0%BD%D0%B5-%D0%BF%D0%BE%D0%B4-%D0%B2%D1%8A%D0%B7%D0%B4%D0%B5%D0%B9%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%B0%D0%BB%D0%BA%D0%BE%D1%85%D0%BE%D0%BB-%D0%B8%D0%BB%D0%B8-%D0%BD%D0%B0%D1%80%D0%BA%D0%BE%D1%82%D0%B8-news700993.html", "text": "Хиляди български шофьори са с глоби зад граница и с отнети книжки. Най-много от нарушенията са засечени в Германия, Румъния и Гърция. Нарушенията са шофиране в Европа без застраховка, пияни или дрогирани, предава Би Ти Ви. 3000 българи всяка година получават „честитки” от чужбина, а над 1000 остават без книжки. Дори и да си платят веднага, често минават месеци, докато си ги приберат обратно. „Понякога в нашата съседка Румъния се губи някъде около половин година, независимо от срока на наказанието. Този, който е наказан, дори и да му е изтекло наказанието, не може да получи нова книжка, тъй като старата му е отнета от полицията в съответната държава”, обясни Алекси Стратиев, бивш началник на „Пътна полиция”. Отнетите книжки се пращат в българските мисии зад граница, минават през Външно министерство и накрая пристигат в КАТ, обясни шефът на пътната полиция Бойко Рановски. Проверява се дали си е платил глобите и си получава свидетелството обратно. Затова като са в чужбина, българите карат внимателно и не дават рушвети. Някои обаче си плащат и пак шофират в нарушение. „70 евро беше глобата, ако я платиш веднага - 35. Говорил съм по телефона и продължавам да говоря, без хендсфри, на късмет”, признава шофьорът на камион Христо Христов. Шофьори от Благоевград се оплакват от грубо отношение на гръцки полицаи. Иван Николов например е глобен 300 евро там и твърди, че след проверката номерата на камиона му били свалени и стъпкани на земята.", "date": "2017.10.29", "title": "Хиляди българи остават без книжка заради шофиране под въздействието на алкохол или наркотици зад граница"}
{"url": "http://pik.bg/%D0%B4%D1%80%D0%B0%D0%BC%D0%B0-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BC%D0%BE%D0%BC%D1%87%D0%B5%D1%82%D0%BE-%D0%BA%D0%BE%D0%B5%D1%82%D0%BE-%D0%BF%D1%80%D0%B5%D0%B1%D0%B8-%D0%BC%D0%B5%D0%B4%D1%81%D0%B5%D1%81%D1%82%D1%80%D0%B0-%D0%B8-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%B0-%D0%B2-%D1%88%D0%BE%D0%BA-%D0%BA%D0%B0%D0%BB%D0%BE%D1%8F%D0%BD-%D1%83%D1%87%D0%B0%D1%81%D1%82%D0%B2%D0%B0%D0%BB-%D0%B2--news700988.html", "text": "Драмата с момчето, което онзи ден наби медицинска сестра в \"Пирогов\", а след това се самоуби, става все по-жестока. 18-годишният младеж се казва Калоян и е учил в техникум. Той е бил заведен в \"Пирогов\" от своите родители, които установили, че е злоупотребил с упойващи вещества, предава Канал 3. Сега те са в шок, защото са оставили Калоян завързан с колани, а след това се оказва, че той е успял да набие дежурната сестра и да напусне клиниката. Родителите питат ръководството на спешната болница, кой е отвързал сина им и как той е стигнал до бул. \"Васил Левски\", сам по боксерки и тениска. Шокираното семейство твърди, че Калоян не е бил наркоман. За първи път го виждали, употребил наркотици. От няколко месеца той бил залитнал по секта, за което говори и профила му в социалната мрежа, в който е пълно с послания в този дух.", "date": "2017.10.29", "title": "ДРАМА! Родителите на момчето, което преби медсестра и се самоуби, са в шок! Калоян участвал в секта (СНИМКИ)"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%BC%D0%BE%D0%BB%D0%BE%D0%B2%D0%B5%D1%82%D0%B5-%D0%BA%D0%BE%D0%B8%D1%82%D0%BE-%D0%BD%D0%B5-%D0%B7%D0%BD%D0%B0%D0%B5%D1%82%D0%B5-news700939.html", "text": "„Магазините, в които може да се ходи до припадък“ – именно така определят американците моловете. Последните достигат своя разцвет през 80-те години на 20 в. Днес ще разгледаме няколко слабоизвестни факти за тях. Със сигурност ще ви бъде интересно. 1. Оригиналният мол Когато на архитекта Виктор Грюн му било възложено да проектира търговски център през 1952 г. в Едина, щата Минесота, негово вдъхновение става родният му град Виена. Southdale Center се превръща в първия пример за американски мащабен търговски център с почти 75 магазина на две нива. В центъра му Грюн построява своята версия на европейски пазарен площад – закрит двор с фонтани, златни рибки, скулптури и растителност. 2. „Като парк, но на селска улица“ През октомври 1956 г. откриването на първия мол Southdale Center било посрещнато както с възторжени отзиви, така и с критики. След посещаването на първия търговски център през ноември известният архитект Франк Лойд Райт изразил совето отвращение от мола. 3. Дизайнерът на мола се отказва от своето изобретение Виктор Грюн живял достатъчно дълго, за да се убеди, че търговските центрове са променили американската култура в края на 70-те г. на 20 в. Това го обезпокоило. 4. Mall of America От момента на своето откриване през 1992 г. в Блуминтън, търговският център Mall of America носи титлата най-големия на Земята. Той разполага с 530 магазина с площ над 0.45 милиона квадратни метра. В него има комедиен клуб, детски музей, огледален лабиринт и поле за мини голф. 5. Вдъхновение за Джордж Ромеро Търговските центрове стават източник на вдъхновение за няколко филма на ужасите, в това число за „Роботи-убийци“ и „Атаката на паяците“ (2002). Първият режисьор, който първи подчертава специфичната атмосфера в пустия търговски център, е Джордж А. Ромеро – класик в създаването на филми на ужасите. 6. Явлението Грюн Вероятно всеки един от вас е губил своето чувство за време и пространство, докато блуждае из търговския център. Това приятно усещане на дезориентация е известно като явлението на Грюн. 7. Щатните Дядо Коледа Дядо Коледа е онази притегателна сила, която привлича хиляди купувачи в американските молове. Те водят със себе си своите деца по време на празниците. 8. Америка – страната на „мъртвите“ молове В САЩ търговските центрове се превърнаха в един от многото отрасли на промишлеността, които станаха жертва на развитието на интернет. През последните десетилетия десетки молове, и дори стотици, бяха затворени на територията на цялата страна. Предстои да затворят врати още много.", "date": "2017.10.29", "title": "ВАЖНО! Шокиращи факти за моловете, които не знаете"}
{"url": "http://pik.bg/%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B2-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-news700966.html", "text": "Британският кабинет ще проверява министъра по въпросите на международната търговия Марк Гарниър заради твърдения, че е искал от секретарката си да му купува сексуални играчки. Това информира \"Асошиейтед прес\", цитирана от БТА. По думите на министъра на здравеопазването Джереми Хънт колегата му Марк Гарниър ще бъде проверяван след твърдения на бившата му секретарка пред вестник \"Mail on Sunday\", че Гарниър й е дал пари да купи две подобни играчки и се е обръщал към нея пред очевидци по непочтителен начин. Хънт направи това изявление в неделно предаване на британската телевизия Ай Ти Ви.", "date": "2017.10.29", "title": "Проверяват британски министър, заподозрян в сексуален тормоз"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B5%D0%B3%D0%B7-%D1%81%D0%B5-%D1%82%D1%80%D0%B5%D1%81%D0%B5-%D0%BE%D1%82-%D0%BF%D1%80%D0%B8%D0%BF%D0%B0%D0%B4%D1%8A%D1%86%D0%B8---%D1%85%D1%80%D0%B0%D0%B1%D1%80%D0%B0%D1%82%D0%B0-%D1%88%D0%B8%D0%B2%D0%B0%D1%87%D0%BA%D0%B0-%D1%82%D0%B5%D0%B6%D0%B8-43-%D0%BA%D0%B3-%D0%BB%D0%B5%D0%BA%D1%83%D0%B2%D0%B0--news700949.html", "text": "Скандалната дизайнерка Миглена Каканашева често изпадала в неконтролируеми състояния, които завършвали с припадъци. Шоковите ситуации съпътствали Мегз от около 5 години, а първата й загуба на съзнание се случила именно в национален ефир. Преди да набере популярност и да се озове в звездния списък на съквартирантите във „ВИП Брадър“, моделиерката участвала в риалити шоуто „Къртицата“. След поредица от скандали с тогавашната си врагиня Жени Калканджиева Миглена изненадващо се почувствала зле. Въпреки че й била оказана лекарска помощ, шивачката се впуснала да мери сили с мъжете в тежка мисия. Тогава миньончето от Раковски изгубило съзнание за секунди и докторите на продукцията се усъмнили, че страда от епилепсия. Подобна случка се разиграла и в студиото на Милен Цветков, който захапал Каканашева с пиперливи въпроси още от сядането й на столчето срещу него. След като тв водещият я изкарал извън равновесие, Мегз започнала да плаче неистово и получила гърч. Цялото й тяло се тресяло, сякаш й пускали ток, разказват очевидци от Нова телевизия. Наложило се записът да бъде прекратен още на втората минута, а дизайнерката била изнесена на носилка и откарана в болница по спешност. Припадъците й се повтаряли и в ежедневието, предимно в стресови за нея ситуации. Подобна криза моделиерката получила и в авариралия си на средата на софийски булевард джип. Тогава огромен камион охлузил боята на автомобила й и тя отново проявила симптоми на гърч. Близки до скандалната шивачка твърдят, че състоянието й се дължало на напрежението в работата й, комбинирано с антидепресантите, които приемала. Дизайнерката тежала едва 43 кг, а хапчетата идвали твърде силни за нейния организъм. Макар да виждала, че не й влияят добре, тя отказвала да проведе консултация със специалист, защото вече била пристрастена и не си представяла ежедневието си без тях.", "date": "2017.10.29", "title": "ЕКСКЛУЗИВНО В ПИК И \"РЕТРО\"! Мегз се тресе от припадъци  - храбрата шивачка тежи 43 кг, лекува се с антидепресанти"}
{"url": "http://pik.bg/%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BC%D0%BE%D0%BC%D0%B5%D0%BD%D1%82-%D0%B3%D1%80%D0%B8%D1%88%D0%BE-news700941.html", "text": "Исторически момент, до края на сезона в Тура остават само 2 големи турнира, а българин влиза с отлична позиция в ключовите надпревари, да атакува класиране в Топ 4 на ранглистата за годината. Григор Димитров реши да не участва на състезанието във Виена тази седмица. В последствие Доминик Тийм инкасира ранно поражение в австрийската столица. А Марин Чилич загуби на полуфиналите в Базел. Именно Гришо, австриецът и хърватинът се очертават като основни претенденти за четвъртата позиция в края на кампанията. Към момента Димитров е шести в подреждането за годината, но изостава на минимална разлика от Чилич и на под 200 точки от Тийм. Класирането може да видите На Мастърса в Париж идната седмица, Григор ще стартира срещу Гаске или Пер. Изключително важен турнир за Димитров. Ако разликата между него и Доминик и Тийм се запази в подобен диапазон, без значение кой от тримата е в четворката към моментното класиране, всичко за Топ 4 ще се реши във Финалния Мастърс за кампанията в Лондон. На него се дават 200 точки за всяка победа в груповата фаза, 400 пункта за успех в полуфинал и 500 точки за победа във финала. Димитров получава исторически шанс - българин да завърши сезона в Тура като част от Топ 4 на най-добрите за годината.", "date": "2017.10.29", "title": "Исторически момент! Гришо..."}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B5%D0%B4%D0%B8%D0%BD-%D0%BE%D1%82-%D0%BD%D0%B0%D0%B9-%D0%B2%D0%B5%D0%BB%D0%B8%D0%BA%D0%B8%D1%82%D0%B5-%D1%83%D1%87%D0%B5%D0%BD%D0%B8-%D0%B2-%D0%BD%D0%B0%D1%88%D0%B8-%D0%B4%D0%BD%D0%B8-%D1%80%D0%B0%D0%B7%D0%BA%D1%80%D0%B8-%D0%BA%D0%BE%D0%BB%D0%BA%D0%BE-%D0%B2%D1%80%D0%B5%D0%B4%D0%BD%D0%B8-%D1%81%D0%B0-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8%D1%82%D0%B5-%D0%B8-%D0%B2-news700986.html", "text": "Не трябва да се колебаем да приемаме антибиотици в зависимост от това дали те действат или не. Това заяви пред Би Ти Ви световноизвестният учен и носител на Нобелова награда за медицина проф. Люк Монтание. \"Ако антибиотикът има положително действие, той трябва да се приема”, посочи проф. Монтание. Той изтъкна също, че третираме с тонове антибиотици животните, които след това изяждаме\", коментира той, „Трябва да бъдем разумни. Антибиотиците и ваксините са много важен път за превенция на заболяванията, но не трябва да се мисли, че тези сегашни ваксини нямат нежелани въздействия по няколко причини”, каза още професорът. „Те използват една субстанция, която увеличава имунната мощ срещу микробите, но такива добавки обикновено съдържат алуминий. И този алуминий чрез ваксината преминава и влиза в нашия мозък, което може да бъде вредно. Някои тежки неврологични заболявания, аутизмът по-специално, може би и Алцхаймер, също се влияят от съдържанието на алуминий. Така че такива ваксини трябва да се избягват”, допълни той. Според него не бива, както навремето, ваксинациите да бъдат задължителни в демократични държави, където хората могат да правят избор. „Трябва да се знае, че такива неприятни заразявания могат да бъдат избягвани и с други средства, не само с ваксини”, посочи Люк Монтание. На въпрос какъв съвет би дал, ако негов близък го попита дали да ваксинира детето си, той отговори, че зависи от случая. „Има някои ваксинации, които са без никакво нежелателно въздействие, като ваксините за тетанус, за дифтерит и за полиомиелит. Но ако се правят ваксини с няколко различни вируса или бактерии, аз лично не бих дал съвет да се използват такива ваксини”, подчерта Люк Монтание. „Понякога дори има и смъртни случаи, внезапна смърт на кърмачета. Трябва да си задаваме въпрос - макар да не е сигурно, да няма никакви доказателства, особено когато такава внезапна смърт настъпи няколко часа след ваксинирането”, смята той. Преди няколко десетилетия, през XX век, беше прието, че този риск може да се приеме, тъй като осигурява защита на голяма маса от хора. Вече не сме в XX век. Аз съм лекар и моята етика не ми позволява да причинявам смърт или заболявания с моите медицински дейности. Ако дадена ваксина причинява смърт, аз отказвам да я прилагам, макар тя да не води до смърт всички, а да става дума само за единични случаи”, каза още Люк Монтание. А каква е рецептата за здраве на световноизвестния учен? Според него тя е умерени физически упражнения и умствен баланс. Проф. Люк Монтание е един от легендарните учени на съвремието, записал срещу името си откритието, известно като чумата на XX век - вирусa на ХИВ. Неговата дума разби обвинението срещу българските медици в Либия. През 2003 г. доказва, че заразата в детската болница в Бенгази е в следствие на вътрешноболнична инфекция. През 2008 г. получава Нобелова награда за медицина. Днес проф. Монтание сочи новия бич на човечеството - замърсяването и неконтролируемия обмен на вируси заради все по-лесния достъп на всеки до всяко място на света. От години работи по ново революционно откритие. Мечтата му е да открие универсален лек чрез водата. Вярва, че тя е най-ефективният приносител на ДНК, а човечеството с нетърпение очаква проф. Монтание да замени химията в лекарствата със заредена със здраве чаша вода. „Един ден ще можем да лекуваме чрез водата. Съвсем възможно е това да се случи след няколко десетилетия”, убеден е проф. Люк Монтание.", "date": "2017.10.29", "title": "ЕКСКЛУЗИВНО! Един от най-великите учени в наши дни разкри колко вредни са антибиотиците и ваксините и каква е рецептата за здраве"}
{"url": "http://pik.bg/%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%BE-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D0%BF%D0%B5%D1%81%D0%BD%D0%B8%D1%82%D0%B5-%D0%BD%D0%B0-%D0%B1%D0%B8%D1%81%D1%82%D1%80%D0%B8%D1%88%D0%BA%D0%B8%D1%82%D0%B5-%D0%B1%D0%B0%D0%B1%D0%B8-%D0%BB%D0%B5%D0%BA%D1%83%D0%B2%D0%B0%D1%82-%D0%BB%D1%83%D0%B4%D0%B8-news700945.html", "text": "Пеенето на Бистришките баби помага на хора от целия свят да укрепят здравето си, като изцелени има дори в далечна Австралия. Космическите БГ гласове свалят кръвното на хипертоници, вадят загубени души от депресия, изпълват организма с тайнствена сила и лекуват умствени заболявания. Най-известният изследовател на шопската музика проф. Джералд Меснер обяснява феномена научно. „Нашето ухо има уникална способност да улавя информационни частици (звуци), която е непосилна за техниката. Онова, което чуваме, е по-малко от половин водороден атом. Той се улавя от вътрешното ухо и може да задейства изменения в целия организъм“, обяснява Меснер. Той изследва многогласието на Шопския край още от 1963 година. Тогава идва в България и случайно се запознава с Бистришките баби. Тази среща преобръща живота му. Пеенето на бабите е толкова различно и изумително, че Меснер му посвещава 10 г. от живота си. Защитава дисертация за феномена Бистришки баби, след което ЮНЕСКО ги обявява за световно културно наследство. Джералд Флориан Меснер споделя, че шопската музика зарежда с енергия. „Мои сънародници вече знаят, че след 10 минути тази музика ги превръща в новородени“, не крие удивлението си австралийският изследовател на мистичното. Той е открил, че майката на всички музики се съхранява в шопското пеене на Бистришките баби. Неин автор вероятно е самият създател, в песните на сънародничките ни се пазела кодирана информация за сътворението на света.", "date": "2017.10.29", "title": "СЕНЗАЦИОННО ИЗСЛЕДВАНЕ! Песните на Бистришките баби лекуват луди"}
{"url": "http://pik.bg/%D0%BA%D0%BB%D1%8E%D1%87%D0%BE%D0%B2-%D1%83%D0%BB%D1%82%D0%B8%D0%BC%D0%B0%D1%82%D1%83%D0%BC-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B3%D1%80%D0%B8%D1%88%D0%B0-%D0%B3%D0%B0%D0%BD%D1%87%D0%B5%D0%B2-news700919.html", "text": "Публиката на ЦСКА показа оценката си за играта на отбора срещу Славия. Част от зрителите на стадиона на няколко пъти си послужиха с освирквания, за да изразят мнението си за представянето на тима. Такива се чуха както по време на мача, така и след неговия край. Недоволството на публиката започна малко след началото на второто полувреме, когато се усети, че ЦСКА не успява да наложи натиск и да затвърди преднината си, а вместо това заигра по-прибрано. Колкото повече време минаваше, толкова по-нервни ставаха и привържениците. В същото време стана ясно, че смяната на Антон Недялков в 65-ата минута, когато на негово място се появи Дюлгеров, е била принудителна. Той е получил удар при единоборство със съперник. Бранителят е опитал да продължи въпреки болките, но се е наложило да излезе от игра. Днес Недялков ще премине прегледи, които да покажат какво точно е състоянието му и дали то ще му попречи да вземе участие в двубоя с Лудогорец. ЦСКА гостува в Разград на 5 ноември, неделя, от 18:00 часа, а главният мениджър на тима Стойчо Стоилов очаквано бе в лошо настроение след края на мача със Славия. Той изобщо не се спря пред медиите, а говореше с тях, докато се придвижваше от ВИП залата към съблекалнята на отбора. \"Доволен съм само от трите точки\", каза Стоилов, а на въпрос на какво отдава спада в резултатите и играта на тима, той отговори: \"Питайте треньора, защо аз трябва да отговарям?! Ще видим другата седмица дали можем да победим Лудогорец. Предполагам, че напрежението се дължи на резултатите в последно време. Няма от какво друго да е породено\". \"Рецептата за излизане от ситуацията е само победи. Те ще дадат самочувствие на футболистите. Сега поне взехме трите точки\", коментира още Стоилов, цитиран от \"Тема спорт\". Визира се, че е възможна смяна на Стамен Белчев като наставник на ЦСКА, ако \"армейците\" инкасират поражение от Лудогорец в следващия кръг на шампионата. Мачът ще се играе в Разград идната неделя от 18:00 часа.", "date": "2017.10.29", "title": "Ключов ултиматум на \"Армията\"!? Гриша Ганчев..."}
{"url": "http://pik.bg/%D0%BC%D0%B0%D1%80%D0%B8%D0%BD-%D0%BB%D1%8C%D0%BE-%D0%BF%D0%B5%D0%BD-%D1%81%D0%B8%D1%82%D1%83%D0%B0%D1%86%D0%B8%D1%8F%D1%82%D0%B0-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0-%D0%B2%D0%BE%D0%B9%D0%BD%D0%B0-news700968.html", "text": "Лидерът на френската партия \"Национален франт\" Марин Льо Пен изрази загриженост от обстановката в Испания след едностранното провъзгласяване на независимост на Каталуния. Тя коментира тези събития в ефира на телевизионния канал Бе Еф Ем, цитирана от ТАСС и БТА. \"Ситуацията в Каталуния сериозно ме тревожи. В събитията, които стават там, могат да се видят сигнали, предизвестяващи своеобразна гражданска война в Испания. Трябва да се избегне такова развитие, защото една война би била ужасна. Трябва да се работи за постигане на разбирателство между Испания и Каталуния\", каза Льо Пен. Европейският съюз не бива да се меси в Каталуния - това са вътрешни проблеми на Испания, допълни ръководителката на \"Националния фронт\". Тя разкритикува \"лъжливата\" регионална политика на ЕС. \"Именно ЕС скрито, а може да приемем и открито, в продължение на много години, подтикваше сепаратистите към подобни действия, а днес се прави на изплашена девственица\", каза Льо Пен, цитирана от ТАСС.", "date": "2017.10.29", "title": "Марин Льо Пен: Ситуацията в Испания може да доведе до гражданска война"}
{"url": "http://pik.bg/%D0%BC%D0%BE%D1%89%D0%B5%D0%BD-%D1%87%D0%B5%D1%80%D0%B2%D0%B5%D0%BD-%D1%83%D0%B4%D0%B0%D1%80-%D0%BF%D0%BE-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news700936.html", "text": "Голмайсторът на ЦСКА Фернандо Каранга вярва, че неговият тим може да спечели гостуването на Лудогорец в следващия кръг. Бразилецът каза това след домакинския успех на \"армейците\" с 1:0 над Славия. \"Резултатът е най-важен. Сега трябва да тренираме още по-здраво, за да се подготвим за следващия мач. Беше много трудно, но най-важна е победата. Знам, че трябва да подобряваме играта все повече. Но сега трябва да си починем, да вдигнем глава и да продължим напред. Малко бяхме напрегнати, че трябва да бием, което ни изигра лоша шега. Вярвам в моя отбор. Вярвам във всеки един от тях. Трябва да разузнаем Лудогорец, за да излезем с вдигнати глави и да постигнем хубава победа. Знаем качеството на нашия отбор, един страхотен отбор. Сега ни предстои мач с добър отбор, уважавам ги, но ще гледаме къде можем да ги атакуваме. Трябва да сме мотивирани на 100%, защото това е страхотен мач да се играе. Аз съм човек, който не навежда глава. Нашият отбор има качества. Работя да се върна към верния път и да вкарам моите голове”, разясни Каранга пред официалния сайт на ЦСКА. \"Червените\" са на 5 точки от Лудогорец в класирането. Срещата между \"орлите\" и \"армейците\" в следващия кръг може да се окаже решаваща за изхода на първенството. Припомняме, че шампионски амбиции имат и в Левски.", "date": "2017.10.29", "title": "Мощен червен удар по Лудогорец!?"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%B8%D0%B7%D0%BA%D0%BB%D1%8E%D1%87%D0%B8-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D1%82%D0%B0-%D0%BE%D1%82-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news700970.html", "text": "Турският президент Реджеп Тайип Ердоган изключи възможността за предсрочни избори в страната, пише ежедневникът \"Hurriyet\", цитиран от Агенция \"Фокус\". Изявлението му бе направено в отговор на обръщение на опозиционния лидер Кемал Кълъчдароглу, в което той призова \"да не се чака още 17 месеца за изборите\". \"Заповядайте още сега да отидем до избирателните урни. Открито отправям това предизвикателство към управляващите\", каза Кемал Кълъчдароглу. Ердоган обаче заяви, че избори е имало на седми юни 2015 г., които са били спечелени от партията на Справедливостта и развитието.", "date": "2017.10.29", "title": "Ердоган изключи възможността от предсрочни избори"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%82%D0%BB%D0%BE%D0%BC%D0%BA%D0%B8-%D0%BD%D0%B0-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D1%88%D0%BF%D0%B8%D1%86%D0%B1%D0%B5%D1%80%D0%B3%D0%B5%D0%BD-news700878.html", "text": "Спасителни екипи са открили отломки от руския хеликоптер Ми-8, който изчезна недалеко от  Шпицберген, съобщават от координационния спасителен център в Северна Норвегия. „Отломки от руския хеликоптер Ми-8, който се смяташе за изчезнал от 26 октомври, са открити на дъното на морето, в точка, разположена на 1,2 морски мили (2,2 километра) североизточно от нос Хеер на дълбочина 209 метра“, се казва в официалното съобщение. Посочва се, че издирвателно-спасителните операции на спасителния център са приключили. Полицията ще продължи издирването на жертвите. На борда на хеликоптера е имало осем души по време на инцидента.", "date": "2017.10.29", "title": "Откриха отломки на хеликоптера, изчезнал в района на Шпицберген"}
{"url": "http://pik.bg/%D0%B1%D0%B5%D0%BB%D0%B3%D0%B8%D1%8F-%D0%BE%D0%B1%D0%BC%D0%B8%D1%81%D0%BB%D1%8F-%D0%B4%D0%B0-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D1%83%D0%B1%D0%B5%D0%B6%D0%B8%D1%89%D0%B5-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F-%D0%BB%D0%B8%D0%B4%D0%B5%D1%80-%D0%BF%D1%83%D1%87%D0%B4%D0%B5%D0%BC%D0%BE%D0%BD-news700918.html", "text": "AFP, цитирана от \"Фокус\" Белгия може да предложи политическо убежище на каталунския лидер Карлес Пучдемон. Това заяви белгийският министър по имиграцията Тео Франкен в интервю за VTM, предаде . В петък Мадрид отстрани от длъжност Пучдемон като ръководител на правителството в Каталуния, след като областният парламент прие декларация за независимост от Испания. Срещу Пучдемон могат да бъдат повдигнати обвинения в бунт, за което испанското законодателство предвижда до 30 години затвор. Франкен изрази съмнения, че евентуалният процес срещу каталунеца би бил справедлив и заяви, че Белгия би му предоставила политическо убежище, ако бъде поискано такова. За момента няма индикации, че Пучдемон ще иска да напусне Каталуния. По-рано днес неговият заместник Ориол Хункерас заяви, че „Пучдемон е и ще остане“ начело на регионалното правителство.", "date": "2017.10.29", "title": "Белгия обмисля да предложи убежище на каталунския лидер Пучдемон"}
{"url": "http://pik.bg/%D1%82%D0%B0%D0%B9%D0%BD%D0%B8-%D0%B0%D1%80%D1%85%D0%B8%D0%B2%D0%B8-%D0%B4%D0%B6%D0%BE%D0%BD-%D0%BA%D0%B5%D0%BD%D0%B5%D0%B4%D0%B8-%D1%81%D0%B5-%D0%B2%D0%BB%D1%8E%D0%B1%D0%B8%D0%BB-%D0%B2-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D0%BF%D0%B0%D1%80%D1%82%D0%B8%D0%B7%D0%B0%D0%BD%D0%BA%D0%B0---%D0%B4%D0%B6%D0%B0%D0%BA%D0%B8-%D0%B7%D0%BD%D0%B0%D0%B5%D0%BB%D0%B0-%D0%B7%D0%B0-%D0%BB%D0%BE%D0%BC%D1%81%D0%BA%D0%B0%D1%82%D0%B0-%D0%BC%D1%83-%D0%B0%D0%B2-news700929.html", "text": "„Непременно да посетиш България - прекрасна страна - обръща се Джон Кенеди към брат си Боби. - Гарантирам ти отлични впечатления. Само че не ходи с жена си... Българките са очарователни и пленяващи.“ Разговорът се води в нюйоркския апартамент на президента. Повод за думите е гостът там - представителят на България в ООН д-р Петър Вутов. Това е неофициална среща. Там е и Жаклин. Вутов я поглежда. В очите й се чете добродушно-снизходителна усмивка. Тя знае за какво става дума. Така започва увлекателния си разказ за ломската афера на Джон Кенеди, който се оказва влюбен в българска партизанка, изследователят Борис Цветанов. Джон Кенеди продължава, вече към нашия представител: „Срещнах на пристанището в Лом едно красиво момиче със стройна фигура, грациозна походка, закръглено матово обгоряло от слънце лице, пламтящи очи, буйни къдрави коси.\" Вутов пак поглежда Жаклин - все такава добродушна. Знае. Този разговор става известен, след като излизат спомените на д-р Петър Вутов. Веднага гръмват заглавия: „Кенеди преспал с българка от Лом\", „Кенеди с българска любовница\", „Ломското гадже на Джон Кенеди\", „Преспал ли е Джон Кенеди с ломчанка\". Ако е било така, идолът на Щатите нямаше да запомни това момиче. Неотразим любовник през целия си живот, за него това щеше да е само едно мимолетно изживяване, избледняващо като стара снимка. Та как иначе - първичните репортажи за любовните нощи на Кенеди винаги съобщават и най-пикантни подробности. Името на девойката е Виолета Петрова (1921-1996). Или поне така твърди ежедневник от 2007 г. За гаджето на Кенеди разказват нейните приятелки Елена Средкова и Лили Мострова. За „тайната любов\" на Виолета с един „изключителен мъж от страната на небостъргачите\". Виолета се видяла в конфузно положение. Забягнала във Варна. След година се върнала. Въпреки първоначалните настроения не е имало и не е могло да има обществено порицание. Германци, австрийци, сърби, унгарци с лопата да ги ринеш по пристанището в Лом през 1939 г. Хотел „Солун\", за настаняването в който помогнала Виолета, бил фрашкан с моряци. И пеперудки. Една повече, една по-малко - кой ти гледа... После Виолета се жени за варненеца Николай Мирчев, майстор на спорта по шах. През 1948 г. им се ражда син Владимир. По-късно нашенката се развежда, следва медицина във Виена, започва работа в Белодробния диспансер във Враца, сваля шефа д-р Георги Коцев, сериозен мъж с две деца, създават семейство и заживяват като в турски сериал. Гостуват им театрални и кинозвезди, дисиденти. И ако в България за историята се заговаря публично около 2006 г., то в Първо главно управление от д-р Петър Вутов, както и до посланика ни Любомир Попов, пред когото Кенеди пестеливо споменава за момичето от Лом, се получава информация веднага. Ясно е защо. Офицерът от контраразузнаването Борислав Димитров получава задача: под дърво и камък да намери момичето! В Първо главно намислили даже да натиснат президента. Отнело му много време. Имал и други задачи. В крайна сметка открил девойката, но сърце не му дало да иде на доклад при началството, защото това била най-популярната след Девети жена в Ломско - партизанката Бойка. От Мокреш. Легенди се разказвали тогава за нея как предрешена като циганка (закръглено, матово, обгоряло от слънце лице, черни коси) измъквала сведения дори от полицейското управление в Лом. Вече живеела в София. Омъжила се за командира на партизански отряд Бончук. Борислав, като честен човек, сложил картите на масата: „Не мога да те дам на вълците - ще ти почернят живота.\" Било е времето, в което ченгетата и доносниците ровели из партийните организации из Ломско заради заговорническата група срещу Тодор Живков на бившия първи секретар на Градския комитет на БКП Евгени Трайков. И Борислав заличава всички следи. Но в Първо главно вече не им било до Кенеди. В Белия дом се бил настанил Линдън Джонсън. Истинското име на Бойка всъщност е Пръвка Софрониева. Родена е през 1920 г. Онова лято живеела при приятелка в Лом, работила, събирала пари да учи. „Никой не знае тази история. Борислав съм го заклела. Научат ли другарите, жива ще ме одерат... Ако трябва да се чуе, нека да е десетина години след като ида в по-добрия свят\", изповяда се тя пред Борис Цветанов. Според Пръвка Кенеди стоял объркан на пристанището с преводачката си от турски. Пътували от Виена за Истанбул. Нямало места в хотела, търсели друг. Пръвка се отзовала. Тя поназнайвала някоя и друга  дума френски, немски. Имала позната в хотел „Солун\" и уредила нощувката. Поканили я в ресторанта. До полунощ младият Кенеди не спирал да се възхищава на кухнята и на циганите музиканти. Два пъти давал бакшиш да му изпеят \"Ти си селско момиче\". Пръвка с жестове му показала, че и тя е селско момиче. След полунощ – вече на чист въздух край реката, и на двамата не им се тръгвало. Нито на Кенеди към хотела, нито на нея към приятелката й. Повечето мълчали. Налучквали дума, допълвали с жестове, за България, за Америка, семействата. Българката запомнила, че американецът бил студент, че баща му работи в Лондон. И така дочакали разсъмването. И това било всичко. Плюс някакво дълбоко подсъзнателно и необяснимо усещане. „През есента на 1960 г. минавах край американската легация. Краката ми се подкосиха. По огромните витрини от един многоцветен портрет, такива не бях виждала дотогава, ме гледаше момчето от ломското пристанище. След време се появи Борислав. И почти веднага настъпи 22 ноември 1963 г. Вестта за убийството на Кенеди ме хвана за гърлото. Цял ден се влачех като парцал из София – от единия край до другия. Не съм вярваща, но в малка църквичка на \"Емил Марков\" запалих свещичка. Плаках, докато догоря. Споменът остана\", разказва приживе Пръвка.", "date": "2017.10.29", "title": "ТАЙНИ АРХИВИ! Джон Кенеди се влюбил в българска партизанка - Джаки знаела за ломската му авантюра"}
{"url": "http://pik.bg/%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%B8%D1%87%D0%BD%D0%B0-%D0%BE%D0%BF%D0%B0%D1%88%D0%BA%D0%B0-%D0%BE%D1%82-%D1%82%D0%B8%D1%80%D0%BE%D0%B2%D0%B5-%D1%81%D0%B5-%D0%B8%D0%B7%D0%B2%D0%B8%D0%B2%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D1%82%D1%83%D1%80%D1%86%D0%B8%D1%8F-news700990.html", "text": "9 км опашка от тирове се е образувала на границата с Турция. Колоната е при ГКПП Капитан Андреево. На ГКПП Лесово пък има 5 км колона от товарни автомобили. Това сочат данни за трафика на българските гранични контролно-пропускателни пунктове към 18:00ч, съобщети от Гранична полиция. На българо-сръбската граница трафикът е нормален на всички гранични контролно-пропускателни пунктове. Спокойно е движението и при границата с Македония. При българо-гръцката граница няма образувани колони и движението е спокойно. На българо-румънската граница трафикът е нормален на всички гранични контролно-пропускателни пунктове.", "date": "2017.10.29", "title": "Километрична опашка от тирове се извива на границата с Турция"}
{"url": "http://pik.bg/%D0%BD%D0%B5-%D0%B5-%D0%B7%D0%B0-%D0%B2%D1%8F%D1%80%D0%B2%D0%B0%D0%BD%D0%B5-5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D0%BB%D0%B8%D1%87%D0%BD%D0%BE%D1%81%D1%82%D0%B8-%D1%83%D0%BC%D1%80%D0%B5%D0%BB%D0%B8-%D0%BE%D1%82-%D0%BF%D1%80%D0%B5%D1%8F%D0%B6%D0%B4%D0%B0%D0%BD%D0%B5-news700928.html", "text": "Прекомерната консумация на вино и храна са основните заподозрени за смъртта на различни исторически личности. Ето и петте най-известни случаи, в които вечерята се е оказала смъртоносна поради лакомия. Хенри I Кралят на Англия много е обичал миноги. Това е древен вид риба подобен на змиорките. Имат назъбена уста, с която смучат кръв от други риби. Именно те са били едно от любимите ястия на . Една вечер той изял огромна порция миноги, веднага след това се разболява и умира. Дени Дидро Френският писател е прочут с любовта си към храната и от хората от близкото му обкръжение знаели, че той често прекалявал. След като се навечерял една вечер, решил да си похапне и кайсия за завършек на чревоугодничеството си. Съпругата му го предупредила, че прекалява, но той не обърнал внимание. Минути по-късно паднал мъртъв от лакомия. Адолф Фредрик Крал Адолф Фредрик е бил известен лакомник, който подобно на Дидро умира след като прекалява с десерта след вечеря. Менюто на краля е включвало няколко омара, хайвер, кисело зеле и голямо количество шампанско. Очевидно това не е било достатъчно на шведския крал и той решава да завърши вечерята с типичен шведски десерт semla- кифличка с крем, сервирана в купа с мляко. Адолф Фредрик изяжда цели 14 десерта. Вечерята завършва с хранително натравяне и смъртта на краля Закари Тейлър Американският президент се прибрал у дома след изтощителен ден и изпил няколко кани с ледена вода и мляко. След това опустошил и голямо количество череши. Остри стомашни болки го повалили на легло и няколко дни по-късно починал. Тихо Брахе Датският астроном умира през 1601 г., след като прекарва часове на банкет, без да отиде до тоалетната нито веднъж. Той смятал, че ако стане от масата, ще наруши етикета. Въпреки физиологичните си нужди, не помръдва от масата и продължава с яденето и пиенето. Тихо Брахе умира 11 дни по-късно от инфекция на пикочния мехур.", "date": "2017.10.29", "title": "НЕ Е ЗА ВЯРВАНЕ! 5 исторически личности, умрели от преяждане"}
{"url": "http://pik.bg/%D0%BF%D0%BB%D0%B0%D0%B6%D0%BD%D0%B0-%D1%81%D1%82%D0%B8%D1%85%D0%B8%D1%8F-%D1%81%D0%BF%D1%80%D1%8F%D0%B3%D0%B0%D0%BD%D0%B0-%D0%B7%D0%B0-%D0%BB%D1%83%D0%B4%D0%BE-%D0%B2%D0%BB%D1%8E%D0%B1%D0%B5%D0%BD%D0%B0-%D0%B2-%D0%B3%D1%80%D0%B8%D1%88%D0%BE-%D0%BF%D0%BE%D0%B1%D1%8A%D1%80%D0%BA%D0%B0-%D0%BC%D1%8A%D0%B6%D0%B5%D1%82%D0%B5-%D0%B3%D0%BE%D1%80%D0%B5%D1%89%D0%B8-%D1%81%D0%BD%D0%B8%D0%BC%D0%BA%D0%B8-news700977.html", "text": "Южени Бушар е считана за една от топ красавиците в Тура. 23-годишната Джини публикува в известна социална мрежа - фото, което показва, че тенисистката може да бъде звезда и в киното. Ето Бушар като \"спасителка на плажа\". Припомняме, че Южени преди време беше спрягана за лудо влюбена в родната тенис звезда - Григор Димитров. И още една пикантна снимка на Джини по бански:", "date": "2017.10.29", "title": "Плажна стихия! Спрягана за лудо влюбена в Гришо побърка мъжете (ГОРЕЩИ СНИМКИ)"}
{"url": "http://pik.bg/%D0%B0%D0%BD%D1%82%D1%8A%D0%BD%D0%B8-%D0%B4%D0%B6%D0%BE%D1%88%D1%83%D0%B0-%D1%81-%D1%80%D0%B0%D0%B7%D1%82%D1%8A%D1%80%D1%81%D0%B2%D0%B0%D1%89%D0%B0-%D0%B8%D0%B7%D0%BF%D0%BE%D0%B2%D0%B5%D0%B4-news700920.html", "text": "\"Такам е като Ивендър Холифийлд - влиза с главата, но това е мач за титлата. Не можех да дишам. Сега ще ми трябват няколко месеца, за да ми го наместят. Ако бях показал знак на слабост, реферът щеше да скочи. Аз бях спокоен и продължих да се бия\", сподели Антъни Джошуа след мача с Карлос Такам в Кардиф. Ей Джей трябваше да се бие с Кубрат Пулев, но Кобрата се контузи и Такам излезе на ринга вместо Пулев. В началото на мача в Уелс носът на Джошуа беше счупен, след съприкосновение глава в глава между Антъни и Карлос Такам. Кръв обля лицето на Ей Джей, британецът обаче показа уникална психика. Въпреки, че не е \"могъл да диша\" в определен отрязък от мача Джошуа се поздрави с 20-ата поредна победа в кариерата си при свръхтежките, на професионалния ринг. Успехът дойде след технически нокаут в десетия рунд. Дискусионно реферско решение, при все пак сериозна преднина за Антъни.", "date": "2017.10.29", "title": "Антъни Джошуа с разтърсваща изповед!"}
{"url": "http://pik.bg/%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%87%D0%B5-%D0%B3%D0%B5%D0%B2%D0%B0%D1%80%D0%B0-%D0%B8%D0%B4%D0%B2%D0%B0-%D0%B2-%D1%81%D0%BE%D1%84%D0%B8%D1%8F-news700924.html", "text": "Най-голямата дъщеря от втория брак на легендарния латиноамерикански революционер Ернесто Че Гевара – Алейда, ще пристигне в София в рамките на третата Среща за солидарност с Куба на страните от Централна и Източна Европа. 56-годишната педиатърка ще кацне на българска територия на 16 ноември, а в рамките на форума делегати от над 20 страни ще изразят своята солидарност към латинската страна в борбата им срещу икономическата блокада, наложена преди повече от 50 години от Америка. Срещата ще се проведе на 18 и 19 ноември, а в ролята на домакин и организатор ще влезе Асоциацията за приятелство \"България-Куба\". Това ще бъде третата визита на Алейда Гевара в България. За първи път в родината ни тя пристига през 1985 г., когато остава очарована от младежка бригада в Перник, носеща името „Че Гевара” и изпълняваща още една норма – за баща й.", "date": "2017.10.29", "title": "Дъщерята на Че Гевара идва в София"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0%D1%82%D0%B0-%D1%81%D0%B8%D0%BD%D1%8F-%D0%B7%D0%B0%D0%B3%D1%83%D0%B1%D0%B0-%D0%BD%D0%B0-%D0%B8%D0%B7%D1%85%D0%BE%D0%B4%D0%B0-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%BB%D0%B8-%D0%B5-%D1%80%D0%BE%D1%81%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D1%8A%D1%82-%D0%BE%D1%82%D1%81%D0%B5%D1%87%D0%B5-%D0%BC%D0%B8%D1%81%D0%BB-news700994.html", "text": "Наставникът на Левски - Делио Роси, каза интересни думи след поражението на \"сините\" с 0:2 в Разград от Лудогорец. Тимът от \"Герена\" към момента изостава с 11 точки спрямо \"орлите\". Появиха се спекулации, че Роси може да се завърне в Италия и да напусне \"сините\", ето какво споделя специалистът. \"Загубихме, защото направихме много грешки. С течение на мача заиграха по-добре и заслужено спечелиха. През първото полувреме по-чистите положения бяха за нас. Обичайно не правим такива грешки, но днес така се случи. Вторият гол се отрази психически и рухнахме. Лудогорец е добър отбор, който в момента е по-добър от нас и заслужаваше да спечели. Това е тим, който е граден с години. Не бяхме внимателни. Първия гол го получихме след като ние изпуснахме положение, а втория - след изпълнение на фаул за нас. Не ни достигна бързина и качества. До преди второто попадение опитвахме да се надиграваме на моменти. Днес се пропукахме в защита. Ще работим да оправим тези неща. Когато играем срещу силен противник, се случват такива неща. За цели не съм говорил никога. Лудогорец е по-добре от нас като отбор и е излишно да говорим за класиране. Треньор съм на Левски и мисля за Левски\", завърши Роси, цитиран от \"Спортал\", по повод на слух, че италианският Фоджа иска да го привлече за треньор.", "date": "2017.10.29", "title": "ИЗВЪНРЕДНО! След тежката \"синя\" загуба! На изхода на \"Герена\" ли е Роси? Специалистът отсече: Мисля за..."}
{"url": "http://pik.bg/%D0%B6%D0%B5%D1%81%D1%82%D0%BE%D0%BA-%D1%81%D0%B1%D0%BB%D1%8A%D1%81%D1%8A%D0%BA-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%B5%D0%BD-%D0%B7%D0%B5%D0%BB%D0%B5%D0%BD-%D1%88%D0%B0%D0%BC%D0%B0%D1%80-%D0%BF%D0%BE-%D1%86%D1%81%D0%BA%D0%B0-%D0%BE%D1%82-%D1%80%D0%B0%D0%B7%D0%B3%D1%80%D0%B0%D0%B4-news700995.html", "text": "Изпълнителният директор на Лудогорец - Ангел Петричев, коментира победата на тима срещу Левски с 2:0. Ето какво сподели бившият журналист, който има рожден ден днес: \"Прекрасен подарък, много съм благодарен на момчетата. Днес бе наистина един специален момент за мен. Победата ни е абсолютно заслужена. С оглед показаното на терена се видя, че сме по-класният отбор. Смятам, че ще изиграем сериозно и мача с Брага, и с ЦСКА. Твърде рано е да се правят крайни заключения. Напрежение преди мача с ЦСКА? Напрежението идва от страна на ловешкия клуб, не от страна на Лудогорец. Не виждам какво специално има в този мач\", заяви Петричев, цитиран от \"Топспорт\". Интересно е как ще се приемат думите на Ангел Петричев от феновете на елитния ЦСКА. \"Червеният\" отбор се слави с най-сериозна посещаемост на срещите си в първенството към момента. \"Зелените\" са лидери в класирането на шампионата. \"Армейците\" са втори в таблицата, на 5 точки пасив от \"орлите\". Мачът между двата тима от 15-ия кръг на първенството е индата неделя.  Срещата е насрочена за 18:00 часа.", "date": "2017.10.29", "title": "Жесток сблъсък! Грандиозен \"зелен\" шамар по ЦСКА! От Разград..."}
{"url": "http://pik.bg/%D0%BA%D0%B0%D0%B1%D0%B8%D0%BD%D0%B5%D1%82%D1%8A%D1%82-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D1%83%D1%82%D1%80%D0%B5-%D0%B4%D0%B0-%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0-%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B1%D1%8E%D0%B4%D0%B6%D0%B5%D1%82-news700913.html", "text": "Редовното правителствено заседание ще бъде утре, понеделник, а не както обикновено в сряда, съобщи пресслужбата на кабинета. На него като първа точка правителството ще гласува проект на Закон за държавния бюджет на България за 2018 г. Правителството ще разгледа проект на Решение за одобряване на промени на Закона за безопасно използване на ядрената енергия. Министрите ще гласуват и проект на Постановление за изменение и допълнение на Правилника за прилагане на Закона за социално подпомагане. Правителството ще определи и броя на командированите служители на институции на Европейския съвет, които да подпомагат провеждането на българското председателство на Съвета на ЕС през 2018 г. На заседанието ще бъде разгледан и проект за решение за приемане на Национален план за противодействие на тероризма. Очаква се кабинетът да одобри и проект на Решение за приемане на дългосрочна инвестиционна политика за гарантиране устойчивост на държавната пенсионна система и на средносрочна стратегия за инвестиране на средствата на Държавния фонд за гарантиране устойчивост на държавната пенсионна система за периода 2018-2020 г. Министерски съвет ще разгледа и проект на Решение за създаване на консултативен съвет по контрол и одит в публичния сектор.", "date": "2017.10.29", "title": "Кабинетът се събира утре да разглежда проекта за бюджет"}
{"url": "http://pik.bg/%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B5-%D0%BF%D1%80%D0%B8%D0%B7%D0%BD%D0%B0%D0%B2%D0%B0-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D1%83%D1%87%D0%B4%D0%B5%D0%BC%D0%BE%D0%BD-news700960.html", "text": "Каталунското ръководство не признава решението на Мадрид да отстрани от длъжност премиера на автономията Карлес Пучдемон и да разпусне парламента й. Това заяви регионалният вицепремиер Ориол Жункерас, също отстранен от длъжност, в статия за барселонския вестник \"Пунт авуи\", цитиран от ТАСС. Той посочва, че Барселона смята решенията на Мадрид за противоречащи на принципите на демокрацията и отказва да ги изпълнява. \"Не можем да признаем нито държавния преврат срещу Каталуния, нито антидемократичните решения, които взема Народната партия по указания от Мадрид\", каза политикът. Подкрепящите независимостта каталунски партии биха загубили парламентарното си мнозинство, но регионалните избори през декември ще са силно оспорвани, сочи публикувано днес социологическо проучване, цитирано от Ройтерс. Според изследването блокът за независимостта ще спечели 42,5 процента, а блокът против независимостта 43,4 процента. Проучването е проведено сред около 1000 души от компанията \"Сигма дос\" и публикувано във вестник \"Мундо\".", "date": "2017.10.29", "title": "Каталуния не признава отстраняването на Пучдемон"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-%D0%BF%D0%B5%D1%82%D0%B8%D0%BC%D0%B0-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B7%D0%B0%D1%80%D0%B0%D0%B4%D0%B8-%D0%B1%D1%83%D1%80%D0%BD%D0%B8%D1%82%D0%B5-%D0%B2%D0%B5%D1%82%D1%80%D0%BE%D0%B2%D0%B5-%D0%B2-%D0%B5%D0%B2%D1%80%D0%BE%D0%BF%D0%B0-news700962.html", "text": "Паднали дървета заради силните ветрове в Европа днес причиниха смъртта на двама души в Полша и двама в Чехия, предаде Ройтерс. В Германия заради бурята 63-годишен мъж, който бил на къмпинг с брат си в град Зеещет, е загинал. Брат му е спасен от водите и е в болница. Бурята остави без ток хиляди чешки и полски домакинства. Силните ветрове предизвикаха многобройни инциденти в Чехия. Само в Прага и Средночешката област са подадени десетки сигнали. Има информация за отнесени покриви и повалени дървета. В Северна Чехия ветровете са достигнали силата на ураган, като край град Усти над Лабе са регистрирани пориви до 136 км/час. Вятърът е достигнал скорост над 100 км/ч в няколко части на Чехия, а на най-високия чешки връх Снежка вятърът е бил със скорост 180 км/ч. По няколко жп маршрута в Чехия влаковете са спрени или се движат със закъснение, а паднало дърво е блокирало магистрала близо до Прага. Зоологическата градина в чешката столица е затворена, но летището работи без проблеми. В Полша бурните ветрове повредиха тръбопровод на терминал за втечнен газ на пристанище Швиноуйшче. Има малко изтичане, но няма големи щети, съобщи говорител на държавния оператор на газопровода Газ-систем (Gaz-System). В Западна Полша близо 200 000 души също са останали без ток, посочва Франс прес. В Австрия организаторите на първото състезание от Световната купа по ски алпийски дисциплини за мъже в Зьолден бяха принудени тази сутрин да го отменят заради силни ветрове със скорост около 100 километра в час. Противопожарната служба на Берлин обяви извънредно положение в ранните часове на днешния ден, след като бурята Херварт причини хаос по улиците на германската столица. Един човек е ранен сериозно при падане на строително скеле. Покривът на жилища сграда е бил отнесен, изкоренени са дървета. Противопожарните служби съобщиха, че са получили над 100 спешни повиквания между 4 и 7 часа сутринта местно време и призоваха на работа всичките си доброволни сътрудници. Железопътните съобщения в Германия са частично прекъснати заради урагана, преминал над северната и централната част на страната. Ограниченията в транспортните връзки засягат Берлин, Хамбург и още шест федерални провинции. В някои райони на страната е прекъснато електроснабдяването, блокирани са пътища. Властите препоръчват на гражданите да си останат вкъщи и да избягват гори и паркове. Река Елба е преляла бреговете си в Хамбург, съобщи говорител на пожарната. Спасителни екипи спират движението по близките пътища.", "date": "2017.10.29", "title": "Най-малко петима са загинали заради бурните ветрове в Европа"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B1%D1%83%D1%80%D0%B5%D0%BD-%D0%B2%D1%8F%D1%82%D1%8A%D1%80-%D0%B2%D1%80%D1%8A%D1%85%D0%BB%D0%B8%D1%82%D0%B0-%D1%81%D0%BE%D1%84%D0%B8%D1%8F-%D1%81%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D1%81-%D0%B2%D0%B0%D0%B6%D0%BD%D0%B8-%D1%81%D1%8A%D0%B2%D0%B5%D1%82%D0%B8-news700980.html", "text": "Гражданите да обезопасят незакрепени предмети от терасите или прозорците на жилищата си и да бъдат внимателни. Това напомнят от Столична община заради обявения \"жълт код\" за силен вятър. Изпълнителите да проверят състоянието на строителните обекти, на оградите, крановете и строителните скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си. Три екипа на аварийно-спасителната дирекция към Столична община реагират на място при сигнали. Предупреждението на синоптиците е от първа и втора степен за очаквани пориви със скорост около 100 км/ч. То е в сила до полунощ все още само в Северна и Западна България. Код жълто и код оранжево за опасно силни пориви е обявен през следващото денонощие в цялата страна. Междувременно в редица страни в Западна и Централна Европа ураганните ветрове взеха жертви и нанесоха щети.", "date": "2017.10.29", "title": "ВНИМАНИЕ! Бурен вятър връхлита София, Столична община с важни съвети"}
{"url": "http://pik.bg/%D0%B4%D0%B8%D0%BC%D0%B8%D1%82%D1%8A%D1%80-%D0%B3%D0%BB%D0%B0%D0%B2%D1%87%D0%B5%D0%B2-%D0%BE%D0%B1%D1%81%D1%8A%D0%B4%D0%B8-%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D1%81%D1%8A%D1%80%D0%B1%D0%B8%D1%8F-%D1%81-%D0%BA%D0%BC%D0%B5%D1%82%D0%B0-%D0%BD%D0%B0-%D0%B4%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4-news700971.html", "text": "Икономическото развитие на пограничните общини и правата на българското малцинство в Сърбия бяха сред темите, които обсъдиха председателят на парламента Димитър Главчев и кметът на Димитровград Владица Димитров. Това съобщиха от пресцентъра на НС. С поднасяне на венци на паметника на Васил Левски в сръбския град започна и официалното посещение българската делегация в западната ни съседка. Първата среща на българските парламентаристите беше именно с кмета на Димитровград и с общински съветници. На разговора Димитър Главчев отбеляза, че са необходими общи усилия за икономическото развитие на пограничните общини и че нашата страна ще работи заедно с властите в Белград за задълбочаване на трансграничното сътрудничество. Той подчерта, че броят на българските туристи в Ниш, Белград, Босилеград и Димитровград нараства и това допринася за напредъка на тези общини. Кметът на Димитровград Владица Димитров посочи, че изненадващо през последните години туризмът се е оказал основен поминък на местното население и туристите са предимно от България. „България полага и ще продължи да полага грижи и да защитава правата и свободите на българското малцинство“, заяви Димитър Главчев. Той подчерта, че проблемите ще бъдат решавани в активен диалог между двете страни. По думите му българската и сръбската държава ще продължат да работят за преквалифициране на учителите и за създаване на всички предпоставки правата на българското малцинство, залегнали в законодателната система на Република Сърбия, да се прилагат на практика.", "date": "2017.10.29", "title": "Димитър Главчев обсъди правата на българите в Сърбия с кмета на Димитровград"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B8%D0%BB%D1%8F%D0%BD%D0%B0-%D0%B1%D0%BE%D1%8F%D0%BD%D0%BE%D0%B2%D0%B0-%D0%B2-%D1%82%D1%80%D0%B0%D1%83%D1%80-%D0%BE%D1%82-8-%D0%B3%D0%BE%D0%B4%D0%B8%D0%BD%D0%B8-news700871.html", "text": "Водещата на новините по Би Ти Ви Лиляна Боянова вече осма година тъгувала по починалия си дядо. Журналистката не можела да си прости, че не успяла да се сбогува с него и да го изпрати достойно в последния му земен път. Когато научила за нещастното събитие, била на работа, а тогавашните й шефове не й дали разрешение да отпътува към родната си Монтана моментално. Сълзите и молбите й към тях не им подействали състрадателно и от този ден насам новинарката се борела със съвестта. Навръх поредната годишнина от смъртта му, Лиляна изплака душата си, написвайки следното: „Преди 8 години на този ден дядо Иван си отиде. Душичката му отлетя като врабче към небето. И до днес съжалявам, че не успях да му кажа колко много го обичам. Ей така, за последно. Да го видя и да го прегърна. Бях далеч. Бях на работа. Дядо много ме обичаше. Научи ме да чета на 5. Рисуваше ми рисунки. Четеше ми приказки. Купи ми първата ми енциклопедия. Научи ме как да правя хербарий и знаеше на латински имената на всички растения. Научи ме да смятам. Винаги на Коледа украсявахме елхата заедно. Дядо ми казваше “Лиленце”. Той имаше детското любопитство за света. И много искаше правнуци. Но така и не успя да види Камен. Просто не го дочака... Надявам се да му е леко на душичката там горе. Знам, че ме гледа от небето и ми помага. И мисля за него всеки ден“. Красавицата от нюзрума на Би Ти Ви имала тежка съдба и намирала подкрепа единствено в сина си Калоян, който искала да възпита по модела на покойния си дядо. И за това не й достигало време, понеже малко след раждането останала самотна майка. За бащата отказвала да си спомня, но му давала да се вижда с детето през уикендите. След раздялата си с него така и не могла да срещне любовта и всяка връзка, която започвала, имала лош финал. В офиса Лиляна била сред най-кротките и любезни журналисти, но в личния си живот често й се късали нервите и имала истерични изблици. Понякога се налагало майка й да зарязва работата си в районния съд в Монтана, за да идва в столицата и да й помага. Въпреки че вече доста години Боянова живеела в София, не успяла да създаде нито семейство, нито среда и когато й се съберели повече почивни дни, задължително се прибирала в родния дом, за да се спаси от самотата.", "date": "2017.10.29", "title": "САМО В ПИК И РЕТРО! Лиляна Боянова в траур от 8 години"}
{"url": "http://pik.bg/%D0%B7%D0%BB%D0%B0%D1%82%D0%BD%D0%BE%D1%82%D0%BE-%D0%B3%D0%B0%D0%B4%D0%B6%D0%B5-%D0%BD%D0%B0-%D0%B3%D1%80%D0%B8%D1%88%D0%BE-%D0%BF%D0%B8%D0%BA%D0%B0%D0%BD%D1%82%D0%BD%D0%B8-%D0%BA%D0%B0%D0%B4%D1%80%D0%B8-news700917.html", "text": "Приятелката на Григор Димитров - Никол Шерцингер, за пореден път провокира феновете си с изящно облекло. Шерци се появи за свой ангажимент в известно реалити-предаване в одежди със златен нюанс. Освен ефектно, облеклото позволи да изпъкне и страхотната форма на певицата. Като привърженици на Никол коментират със захлас колко красива и талантлива е известната дама. Ето и кадри от въпросното участие на Шерцингер.", "date": "2017.10.29", "title": "Златното гадже на Гришо (ПИКАНТНИ КАДРИ)"}
{"url": "http://pik.bg/%D0%B4%D0%B5%D0%BD%D0%B8%D1%86%D0%B0-%D0%B3%D0%B0%D0%B4%D0%B6%D0%B5%D0%B2%D0%B0-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%B1%D1%81%D0%BF-%D0%B4%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D0%B8-%D0%B4%D0%BE%D0%B1%D1%80%D0%B5-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-news700978.html", "text": "Вотът на недоверие към управлението по тема „Корупция” ще бъде добре подготвен и прецизиран. Това съобщи пред Би Ти Ви Деница Златева, зам.-председател на БСП. По думите й левицата има много информация, получена в партията след аферата в Хасково „Кумгейт”. Златева отрече вчерашният конгрес на Левицата да е бил опит за саморазправа с инакомислещите. \"Основната му цел беше политическият доклад на председателя и политическа визия на БСП за бъдещето на ЕС, и председателството, и да представим бюджетните ни политики\", коментира тя. „Нашите конгреси не са като на ГЕРБ, когато не се чува чуждо мнение и всичко минава с аплодисменти и ставане на крака. БСП е партия богата на хора с различни мнения”, заяви Златева. По повод заседанието на изпълнителната комисия на ГЕРБ Златева посочи, че управляващите са изглеждали изнервени и притеснени. „Ролята на опозицията е да създава дискомфорт – да им посочваме грешките”, добави тя. По думите й не е вярно, че националните приоритет са приети - предстои да се финализират до края на ноември и предстои дебат в парламента. „Приоритет номер 1 на председателството за нас като лява партия е връщането към социалната Европа и преодоляване на неравенствата”, каза Златева. Към предстоящият дебат и гласуване на закона за \"вторичното разграбване на КТБ\" тя посочи, че левицата ще бъде максимално критична към него.", "date": "2017.10.29", "title": "Деница Гаджева се закани БСП да подготви добре вота на недоверие"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BC%D0%BB%D0%B0%D0%B4%D0%B5%D0%B6%D1%8A%D1%82-%D0%BE%D1%82%D0%BA%D1%80%D0%B8%D1%82-%D0%BC%D1%8A%D1%80%D1%82%D1%8A%D0%B2-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F-%D0%B5-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%BC%D0%B5%D0%B4%D1%81%D0%B5%D1%81%D1%82%D1%80%D0%B0%D1%82%D0%B0--news700974.html", "text": "Най-вероятно откритият вчера в столицата мъртъв младеж е нападателят на медицинска сестра в „Пирогов“. Това съобщи говорителят на главния прокурор Румяна Арнаудова, цитирана от \"Фокус\". „По външни белези и по дрехите лицето най-вероятно е същото, което е причинило телесните наранявания на медицинската сестра в „Пирогов“, посочи Арнаудова. Тя уточни, че Софийската районна прокуратура изяснява причините за настъпилата смърт на младежа, но по данни от извършената аутопсия най-вероятно става въпрос за самоубийство. „Има предварително заключение от вещите лица. Категорично според тях на този етап се касае за самоубийство. Има типични множество височинни травми и няма каквито и да е данни за насилствено причиняване на смъртта. Така че основната версия, по която се работи е за самоубийство. Събирането на доказателства продължава и в този момент“, обясни прокурор Арнаудова. По думите й в случай, че бъде потвърдена самоличността на починалия млад мъж, ще се прекрати разследването, което Софийската районна прокуратура е започнала за причиняване на телесна повреда на медицинската сестра, но ще продължи разследването за причините, които са довели до настъпване на неговата смърт. „Механизмът, който главният прокурор създаде за бързо и незабавно уведомяване в подобни случаи в болнични заведения сработи и незабавно беше уведомена Районната прокуратура и започнаха спешни действия по издирване на лицето, но за съжаление няколко часа по-късно го открихме починало“, отбеляза още Арнаудова. Припомняме, че сигнал за открит във вътрешен двор на бул. „Васил Левски“ човек в безпомощно състояние е бил получен в събота сутринта на тел. 112. Пристигналият на място екип на Спешна помощ установил смъртта на млад мъж. На мястото е извършен оглед и са предприети процесуално-следствени действия за изясняване на обстоятелствата, довели до смъртта му. В петък срещу събота през нощта 18-годишен мъж, настанен в токсикологията на „Пирогов” заради употреба на марихуана, е нападнал и пребил дежурната медицинска сестра. В резултат в тя е получила тежка лицева травма и мозъчно сътресение. Пациентът е приет за лечение по-рано в петък, след като екип на Спешна помощ го докарал в „Пирогов” заради употреба на марихуана. Родителите му отказали на дежурния екип един от двата да остане като придружител с него, защото според тях го дразнят с присъствието си. Няколко часа след приемането и лечението му в токсикологичната клиника, при него влиза дежурната сестра – той я посреща станал от леглото и започва да й нанася тежки удари, след което я оставя да лежи на земята в безсъзнание и се опитва да излезе от клиниката. Тъй като е заключено, той се насочва към първата срещната врата на стая, където се е лекувала пациентка. 18-годишният млад мъж я заставя да му отключи врата и след като тя му казва, че няма ключ той започва да я души. Междувременно удря и бутона за пожарно известяване, но се стряска от включената аларма. Оставя пациентката, която е нападнал, чупи стъклото на заключената врата и бяга от клиниката, облечен по тениска и боксерки.", "date": "2017.10.29", "title": "ШОКИРАЩИ РАЗКРИТИЯ! Младежът, открит мъртъв в центъра на София, е нападателят на медсестрата в \"Пирогов\""}
{"url": "http://pik.bg/%D1%8F%D0%BF%D0%BE%D0%BD%D0%B8%D1%8F-%D0%B7%D0%B0%D1%81%D1%82%D0%B0%D0%B2%D0%B0-%D0%B7%D0%B0%D0%B4-%D1%81%D0%B0%D1%89-%D0%B2-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%B2%D0%BE%D0%B9%D0%BD%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news700953.html", "text": "Япония ще подкрепи САЩ в случай на война със Северна Корея, съобщава японската медия \"Киодо\". Премиерът на Япония Шиндзо Абе възнамерява официално да подкрепи позицията на президента на САЩ Доналд Тръмп за разрешаване на севернокорейската криза, която може да включва и военни действия. Тръмп ще посети Япония през ноември, когато двамата лидери ще обсъдят редица проблеми, включително и тези на Корейския полуостров. Абе се очаква официално да изрази подкрепата си за \"всички варианти, включително и за военен\", които могат да разрешат кризата, допълва медията.", "date": "2017.10.29", "title": "Япония застава зад САЩ в случай на война със Северна Корея"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%B0-%D0%B1%D1%83%D1%80%D1%8F-%D1%81%D0%BF%D1%80%D1%8F-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5-%D0%B2%D1%8A%D0%B2-%D0%B2%D0%B8%D0%B5%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8%D1%82%D0%B5-%D0%B7%D0%B0-%D0%B7%D0%B0%D0%BB%D1%86%D0%B1%D1%83%D1%80%D0%B3-%D0%BA%D0%B0%D1%86%D0%B0%D1%82-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news700975.html", "text": "Заради силен ураган спря работата на централна жп гара в австрийската столица Виена, информира БГНЕС. Пътниците трябва да напуснат пероните, спряно и движението на по-далечни разстояние заради паднали върху релсите контактни проводници и жици от странични предмети на строеж в съседство. Силната буря наложи и затварянето на летището в Залцбург. Всички пристигащи самолети се пренасочват към Германия. Вятърът остави без ток 75 000 жилища в Горна Австрия.", "date": "2017.10.29", "title": "Страшна буря спря влаковете във Виена, самолетите за Залцбург кацат в Германия"}
{"url": "http://pik.bg/%D1%87%D1%83%D0%B4%D0%BE-%D0%BB%D0%B5%D1%87%D0%B8%D1%82%D0%B5%D0%BB%D1%8F%D1%82-%D0%BF%D0%B5%D1%82%D1%8A%D1%80-%D0%B4%D0%B8%D0%BC%D0%BA%D0%BE%D0%B2-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BC%D0%B0%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D1%81%D0%B2%D0%BE%D0%B9%D1%81%D1%82%D0%B2%D0%B0-%D0%BD%D0%B0-%D0%B5%D1%81%D0%B5%D0%BD%D0%BD%D0%B8%D1%82%D0%B5-%D0%BF%D0%BB%D0%BE%D0%B4%D0%BE%D0%B2%D0%B5-news700925.html", "text": "С настъпването на есента природата отново се преобразява. Голяма част от плодовете узряват, а листата на някои дървета се изпъстрят и започват да капят, превръщайки земята в разноцветен, енигматичен килим, който не може да се сравни с нито едно произведение на човешкия труд. Докато се наслаждавате на разтухата си в гората, обаче можете да откриете своя талисман, който да ви избави от житейските неволи. Според любителите на окултните практики именно сега са много подходящи седмици за събиране на есенни дарове, които ще ни предпазят от магии, зли сили и ще ни донесат здраве и благополучие. Шишарките могат да се разглеждат като такива. Поставени в дома, те носят благополучие, късмет, любов и радост на неговите обитатели. Гонят и кошмарите. Ако подарите с добри намерения шишарка на своите приятели, така също ще спомогнете за тяхното добруване. За кестените се вярва, че изчистват енергията у дома и предпазват жилището от лоши магии и помисли. Присъствието им гони депресията и предизвиква положителни емоции в обитателите на къщата. Също така им донася успехи в любовта и в кариерата. Скрепява и отношенията помежду им. Народният лечител Петър Димков е бил наясно с тайните на дивия кестен, който подритваме така лекомислено всяка есен по паркове и улици. Той често казвал, че конският кестен крие големи тайни. През месеците септември-октомври Лечителя винаги е държал в джобовете си по 2-3 от тези плодове. Кестените до някаква степен го защитавали като естествен талисман от негативната болна енергия, която страдалците носели със себе си. „Тези малки топчици са удивителни акумулатори на слънце, енергия и живот и я отдават щедро, с постоянно лъчение през цялата година“, учел Димков. Всяка есен той ги сменял с нова партида. Бил убеден, че самото им носене или държане в длан оказва благотворно влияние върху ставите, сухожилията, мускулатурата и нервната система. В народната медицина е известно, че т.нар. конски кестен помага при ревматоиден артрит, шипове и ишиас. При стрес и неспокоен сън може да се сложат под възглавницата 5-6 кестена (не повече от 10). Те включват заложената в себе си психотерапевтична програма в действие веднага щом положим глава върху тях. Димков съветвал към вълшебството на кестена да се прибави и вълшебството на мисълта – двете големи сили на този свят. Според него жълъдите също предпазват от болести и злини. Носете винаги един от тях в джоба или портмонето си, за да се пазите от несполуки. Шипката е известна като „царицата на билките” заради множеството си полезни ефекти върху човешкия организъм. Шипките в дома, както и чаят от тези червени плодчета възраждат позатихналата страст в една двойка и гарантират вярност. Нашите предци са смятали, че те са източник на здраве, младост и красота.", "date": "2017.10.29", "title": "ЧУДО! Лечителят Петър Димков разкрива магическите свойства на есенните плодове"}
{"url": "http://pik.bg/%D1%83%D0%BD%D0%B8%D0%BA%D1%83%D0%BC-%D0%B2-%D0%B5%D1%80%D0%BC%D0%B8%D1%82%D0%B0%D0%B6%D0%B0-%D0%B7%D0%B0%D1%80%D0%B0%D0%B1%D0%BE%D1%82%D0%B8-%D1%87%D0%B0%D1%81%D0%BE%D0%B2%D0%BD%D0%B8%D0%BA-%D1%81%D0%BF%D1%80%D1%8F%D0%BD-%D0%BE%D1%82-%D0%BE%D0%BA%D1%82%D0%BE%D0%BC%D0%B2%D1%80%D0%B8%D0%B9%D1%81%D0%BA%D0%B0%D1%82%D0%B0-%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-news700930.html", "text": "Историческият часовник на Ермитажа в Санкт Петербург, който е спрян в момента на ареста на Временното правителство през 1917 г., отново започна да функционира по повод 100-годишнината от Октомврийската революция (7 ноември 1917 г. - 25 октомври стар стил). За намерението днес часовникът да бъде пуснат съобщи генералният директор на Ермитажа Михаил Пьотровски преди откриването на изложба в чест на годишнината. Стрелките на историческия часовник, който е в Малката (бяла) трапезария в Зимния дворец, сочеха 2 часа и 10 минути. Именно по това време на 26 октомври 1917 г. са арестувани министрите от Временното правителство. Часовникът изобщо не е функционирал през епохата на Съветския съюз, като традицията продължила и след това - близо 100 години стрелките му сочат един и същи час. В залите на Ермитажа има около 50 старинни часовници. За няколко години почти всички те са ремонтирани от специалисти и работят.", "date": "2017.10.29", "title": "УНИКУМ! В Ермитажа заработи часовник, спрян от Октомврийската революция"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B8%D0%B3%D0%BB%D0%B5%D0%BD%D0%B0-%D0%B0%D0%BD%D0%B3%D0%B5%D0%BB%D0%BE%D0%B2%D0%B0-%D0%B7%D0%B0%D0%B1%D0%B8-%D0%B6%D0%B5%D0%BD%D0%B5%D0%BD-%D0%BC%D1%8A%D0%B6-news700873.html", "text": "След 4 неуспешни брака Миглена Ангелова най-сетне откри сродната си душа в лицето на 9 години по-младия от нея бизнесмен Кузман Примджанов. Неотдавна тв водещата, която в този сезон на „ВИП Брадър“ помага на Ники Кънчев и Алекс Сърчаджиева, с широка усмивка призна, че има човек до себе си и разкри единствено инициалите му К. П. „Аз съм тежко влюбена. Това не е повод за радост. Защото любовта, когато е силна, е опустошителна. Напоследък се хващам, че абсолютно напълно оглупявам и невинаги ми харесва“, коментира новото си увлечение 52-годишната Миглена. Според запознати двамата се залюбили през лятото на тази година, като дори си спретнали съвместна почивка в луксозния курорт Свети Влас, където Ангелова се вдъхновила да напише книгата, посветена на участието й в миналогодишния сезон на „ВИП Брадър“. За творческия порив я стимулирал новият й любовник, а в знак на признателност на първата страница от творбата си Миглена му написала посвещение. „На К. П. – моето вдъхновение, моята сила, моята слабост“, гласят затрогващите слова. На премиерата на книгата тв ветеранката направила премиера и на новия си мъж, който обаче цяла вечер стоял в компанията на нейни приятелки, за да не изглежда подозрителен. На вечерята след събитието обаче Кузман заел мястото точно до Ангелова и цяла вечер я прегръщал и целувал. 43-годишният софиянец въртял свой бизнес, но в миналото си имал и изяви в киното. Въпреки че завършил икономика и психология, през 2004 г. се снимал в италиански сериал. Падал си по автомобилните състезания, ските, тениса и по двете си деца. Именно заради тях по-възрастната му любима пазела самоличността му в тайна, защото знаела, че отново се е забъркала в голяма каша. Макар да не живеел със съпругата си, Кузман имал родителски ангажименти към сина си и невръстната си дъщеричка, които не можел да пренебрегва. Фаталната му любов със скандалната Миглена щяла да го злепостави пред цялото му семейство и да навреди най-вече на отношенията му с децата. Затова Мадам „Искрено и лично“ дала обет да не афишира връзката им, както предходните си 4 брака, но не съжалявала, че отново се е напъхала между шамарите. Бившите й съпрузи са категорични, че където и да отидела, Миглена сеела разруха, и не вярвали, че все още са останали куражлии в тази държава, които да я приютят в леглото си.", "date": "2017.10.29", "title": "САМО В ПИК И РЕТРО! Миглена Ангелова заби женен мъж "}
{"url": "http://pik.bg/%D1%80%D0%B8%D1%87%D0%B0%D1%80%D0%B4-%D0%B1%D1%80%D0%B0%D0%BD%D1%81%D1%8A%D0%BD-%D0%BF%D0%BB%D0%B0%D0%BD%D0%B8%D1%80%D0%B0-%D0%B4%D0%B0-%D0%BF%D0%BE%D0%BB%D0%B5%D1%82%D0%B8-%D0%B2-%D0%BA%D0%BE%D1%81%D0%BC%D0%BE%D1%81%D0%B0-%D1%81%D1%8A%D1%81-%D1%81%D0%BE%D0%B1%D1%81%D1%82%D0%B2%D0%B5%D0%BD-%D0%BA%D0%BE%D1%80%D0%B0%D0%B1-%D0%B4%D0%BE-%D1%81%D0%B5%D0%B4%D0%B5%D0%BC-%D0%BC%D0%B5%D1%81%D0%B5%D1%86%D0%B0-news700907.html", "text": "Британският милиардер Ричард Брансън обяви, че се надява да полети към космоса на кораб, разработен от неговата компания Virgin Galactic до седем месеца. Бизнесменът обяви това в свое изказване на деловия форум Global Synergy Forum в Ню Йорк, съобщи Лайф. Браснън разясни, че тестовете на кораба на компанията му ще продължат три или най-много четири месеца. „А след това, надявам се след още до три месеца, лично ще се отправя в космоса“, каза Брансън. Космическият кораб Unity на компанията на Брансън бе официално представен през февруари, а първият му полет се състоя на 8 септември. Преди около половин година предходният модел на Unity се разби по време на тестове, в резултат на което единият от пилотите загина, а другият получи наранявания. От компанията на Брансън обявиха, че настоящият модел на кораба е значително по-безопасен.", "date": "2017.10.29", "title": "Ричард Брансън планира да полети в космоса със собствен кораб до седем месеца"}
{"url": "http://pik.bg/%D1%82%D1%8A%D0%B6%D0%BD%D0%B0-%D0%B2%D0%B5%D1%81%D1%82-%D0%B1%D0%B5%D1%80%D0%BD%D0%B0%D0%B1%D0%B5%D1%83-%D0%BF%D0%BE%D1%82%D1%8A%D0%BD%D0%B0-%D0%B2-%D1%81%D0%BA%D1%80%D1%8A%D0%B1-%D0%BE%D1%82%D0%B8%D0%B4%D0%B5-%D1%81%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%B5%D0%BD-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82-news700947.html", "text": "На 79-годишна възраст почина легендарният Маноло Санчис. Маноло е европейски шампион с Реал Мадрид. Емблематичен защитник на \"белите\", триумфирал с европейската клубна титла през 1966 година. Бившият испански национал Санчис има спечелени четири титли на Испания, както и една купа на страната. Синът му Мануел Санчис също е бивш футболист на \"белия балет\". Президентът на Реал - Флорентино Перес, и цялата \"бяла\" общност изразиха огромната си тъга от загубата. \"Маноло Санчис бе един от символите на Реал Мадрид и винаги ще го носим в сърцата си. С него завоювахме шестата европейска купа. Неговата отдаденост, страст към Реал - ще остави фигурата му винаги жива за тези, които имаха щастието да са негови съотборници и негови фенове. Ще остане незабравим за нас\", споделя Перес.", "date": "2017.10.29", "title": "Тъжна вест! \"Бернабеу\" потъна в скръб! Отиде си легендарен футболист"}
{"url": "http://pik.bg/%D0%B4%D0%BE-%D0%BC%D0%B5%D1%81%D0%B5%D1%86%D0%B8-%D0%BC%D0%B5%D0%B3%D0%B0-%D1%81%D0%B1%D0%BB%D1%8A%D1%81%D1%8A%D0%BA-%D0%B2-%D0%B1%D0%BE%D0%BA%D1%81%D0%B0-%D0%B5%D0%B9-%D0%B4%D0%B6%D0%B5%D0%B9-%D1%81%D1%80%D0%B5%D1%89%D1%83-news700927.html", "text": "Еди Хърн отправи индиректно предизвикателство към шампиона на Световния боксов съвет Дионтей Уайлдър за мач между американеца и Антъни Джошуа. Промоутърът обясни, че неговият боксьор трябва първо да изпълни своите задължения към официалните претенденти за поясите, акцентира \"Спортал\". \"Вие знаете колко труд положи Антъни, за да вземе титлите – каза Еди Хърн. – Ще трябва да ги защити. Обещавам ви, че през 2018-а година Дионтей Уайлдър ще загуби своя шампионски колан, Антъни ще му отнеме титлата.\" Каза един от най-близките хора до Джошуа, след победата на Ей Джей над Карлос Такам в Уелс.", "date": "2017.10.29", "title": "До месеци! Мега сблъсък в бокса!? Ей Джей срещу..."}
{"url": "http://pik.bg/%D0%B0%D0%B4-%D0%BD%D0%B0-%D0%BF%D1%8A%D1%82%D1%8F-%D0%B1%D0%BC%D0%B2-%D1%81%D0%B5-%D0%B7%D0%B0%D0%B1%D0%B8-%D0%B2-%D0%B4%D1%8A%D1%80%D0%B2%D0%BE-%D0%BA%D1%80%D0%B0%D0%B9-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB-news700985.html", "text": "Един човек е загинал при катастрофата на пътя Братаница – Ветрен дол. Това съобщи говорителят на ОДМВР – Пазарджик Мирослав Стоянов. Пътният инцидент е станал към 18.00 часа. По всяка вероятност водач на лек автомобил „БМВ“, движейки се между пазарджишките села Братаница и Ветрен дол, е загубил управление над автомобила, преобърнал се е и се ударил в крайпътно дърво. Водачът е починал на място, пътуващата млада жена до него е в тежко състояние и е откарана в болница. Все още се изяснява самоличността на двамата. На място са били изпратени екипи на сектор „Пътна полиция“, на РУ-Септември, аварийно-спасителен екип на ПБЗН и линейки. Временно е ограничено движението в двете посоки по път II-84 Братаница – Ветрен дол, поради пътнотранспортно произшествие. Шофьорите трябва да се движат с повишено внимание и съобразена скорост по обходен маршрут: път I-8 Пазарджик – Звъничево – Лозен – разклон за Септември, след което по път III-8402 Септември – кръстовище с път II-84.", "date": "2017.10.29", "title": "Ад на пътя! БМВ се заби в дърво край Пазарджик, има загинал"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%88%D0%BE%D0%BA-%D0%B7%D0%B0-%D1%80%D0%B5%D0%B0%D0%BB-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-news700984.html", "text": "Действащият шампион на Испания - Реал Мадрид, загуби с 1:2 гостуването си на абсолютния дебютант Хирона в среща от 10-ия кръг на Примера. Тимът на Зинедин Зидан водеше на почивката след гол на Иско (12), но през второто полувреме каталунците успяха да обърнат с попадения на Кристиан Стуани (54) и Порту (58). При втория гол останаха сериозни съмнения за засада. След поражението момчетата на Зизу вече изостават с цели 8 точки зад водача във временното класиране Барселона, акцентира \"Спортал\". Кристиано Роналдо и Карим Бензема поведоха нападението на \"белите\", подкрепяни от Иско. Ашраф Хакими отново получи шанс на мястото на възстановяващият се Даниел Карвахал. Пабло Мачин подреди 5-4-1 с Кристиан Стуани на най-предна позиция. Домакините започнаха силно и пресираха високо своя именит съперник. В осмата минута хиронци изпълниха заучено, Порту се устреми към топката заедно с Кико Касийя - офанзивният футболист не успя да насочи към мрежата. В 11-ата \"червено-белите\" създадоха нова опасност, топката се удари в далечната греда след опит за центриране на Пабло Мафео. Последва светкавична контра и гол в графата на \"лос меренгес\". Серхио Рамос намери Бензема в центъра, той потърси Кристиано вляво, а португалецът си извоюва позиция за шут. След силния изстрел вратарят Боно изби топката точно в краката на Иско, който отблизо нямаше как да сбърка - 0:1. Въпреки получения гол каталунците продължиха да играят със самочувствие. Акциите към Кико Касийя криеха опасности, но им липсваха удари. На другата врата Кристиано имаше две прекрасни положения в 23-ата и 26-ата минути. Първо получи топката на границата на наказателното поле, но не намери пролука за шут. При втората ситуация Бензема центрира отдясно, а CR7 обърна глезена на дузпата и насочи без забавяне към десния ъгъл на вратаря, ала стражът плонжира и парира. В 31-ата Роналдо подаде към Бензема в наказателното поле, френският стрелец финтира бранител и шутира от малък ъгъл - над гредата. Повторенията показаха, че има засада. В 35-ата усилията на Хирона отново бяха спрени от малшанса. След центриране отляво Порту отклони с глава към далечния ъгъл, вратарят не помръдна, топката срещна гредата малко под сглобката, след което мина в опасна близост до голлинията, а така и не се намери кой да насочи в мрежата. В 42-ата Рафаел Варан сложи крак в точния момент, когато Пере Понс изскачаше сам срещу вратаря. Като цяло мадридчани не намериха играта си през първата част и късметът ги покри във важните моменти. На почивката Начо Фернандес замени Варан навярно поради травма на французина. В 51-ата Иско стигна топката на самата аутлиния и центрира, кълбото се озова в близост до Бензема, който инстинктивно насочи с пета, вратарят Боно леко чукна топката и я прати в ръката на Адай Бенитес. Ръката на бранителя беше статична, а и кълбото не отиваше към вратата и заради това съдията реши да не свири дузпа. В 54-ата хиронци стигнаха до заслужен изравнителен гол. Защитата в \"бяло\" не беше добре построена, Стуани пое топката, премина между Начо и Рамос и шутира силно в близкия ъгъл - 1:1. Четири минути по-късно домакините удариха за втори път. Бранителите не изчистиха добре топката, тя попадна у Мафео, който шутира силно по диагонала, а на метър пред голлинията Порту отклони с петичка в мрежата - 2:1. Повторенията останаха сериозни съмнения за засада. В 66-ата Зинедин Зидан направи ултраофанзивна двойна смяна: замени бековете си Ашраф и Марсело и пусна Лукас Васкес и Марко Асенсио. Минута по-късно домакините изпуснаха да вкарат трето попадение. Стуани беше изведен на ръба на засадата, той копна топката към дигонала, но мъничко не му стигна да намери очертанията. В 71-ата Роналдо стреля с глава след меко центриране на Тони Кроос - Боно внимаваше и улови сигурно.", "date": "2017.10.29", "title": "ИЗВЪНРЕДНО! Шок за Реал в Каталуния"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-tv-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B3%D0%B5%D1%80%D0%B1-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81-%D0%B1%D1%81%D0%BF-%D1%80%D0%B0%D0%B7%D0%BF%D1%80%D0%BE%D1%81%D1%82%D1%80%D0%B0%D0%BD-news700885.html", "text": "След вчерашния конгрес на БСП на, който социалистите отделиха повече от подобаващо време да обсъждат ГЕРБ и да отправят обвинения, не закъсня реакцията и от страна на партията на Борисов. ГЕРБ излезе с остра декларация по повод произнесените от червените думи на конгреса, а днес дават и пресконференция. \"За БСП явно алтернативата на управление е да могат да вкарват фалшиви новини, да правят интриги, но не и това, което прави правителството. Днес Западните Балкани се намират в такава ситуация, че кабинетът прави всичко за стабилността\", каза шефът на парламентарната група на ГЕРБ Цветан Цветанов. Той откри пресконференцията. \"Първото българско председаелство е над партийна тема и всички в това число и опозицията трябва да знаят, че България един коректен и стабилен член на ЕС. На 10-та година ние поемаме председателството на ЕС и трябва да говорим в един глас. Опита на политически партии на конгреса да произвеждат фалшиви новини е грозен и недостоен и спасявайки своите вътрешно партийни проблеми е грозен. Казаното вчера е поредната лъжа, приоритетите са ясно казани, приоритетите на трите държави са одобрени от всички европейски лидери и на 100 процента се припокриват от така наречените контраприоритети. Според нас те или лъжат или не четат. Ако са „за“ и не смеят да кажат, то благодарим на конгреса, че признава приоритетите на правителството. Защото не искаме да вярваме, че европейската левица не иска да подкрепи България в европредседателството.\" Това заяви министърът отговарящ за европредседателството Лиляна Павлова, която допълни, че и Кристиан Вигенин, част от БСП също е бил зад всички приоритети на правителството. \"Откакто г-жа Нинова е на власт, ние започнахме да правим регистър на фалшивите новини. Преди две години БСП говориха за 16 млн. лв. дълг, който ще бъде изхарчен. Надявам се поне по време на европредседателството тази черна кампания да спре.Не вярвам, че това ще се случи. Но и ние ще отговаряме по подобаващ начин. Защото медиите са принудени да разпространяват фалшиви новини\", каза дептатът Тома Биков. „Слушаме през последните месеци дали БСП е алтернатива, да такава е, но лоша. Ако говорим за политиките, които искат да вплетат в бюджета е малко наивно. Плоския данък в момент, в който имаме завръщане в България на млади хора, да ги противопоставяш на неграмотни е абсолютна грешка“. Това заяви министърът на финансите Владислав Горанов. Той допълни, че едва ли има по-добро доказателство за това, че хората живеят добре е потреблението и инвестирането в собствената икономика, което вероятно дразни БСП.  Горанов припомни, че делигираните бюджети са въведени именно по времето на Станишев, а това което са направили в тази насока от БСП е нахвърляне на числа, което не е алтернатива. „Колегите от БСП са притеснени, че няма как да дадат алтернатива на ГЕРБ, има още 3 години и половина, когато да се явят на избори. Ние до тогава ще сме повишили учителските заплати и ще сме подобрили инфраструктурата“, заяви още финансовият министър. Вицепремиерът Томислав Дончев пък се запита за каква цензура говорят от БСП, когато от сутрин до вечер ги дават по телевизиите. Ц ялото конгресно мероприятие на БСП било събиране на хора с еднакви проблеми,които са дошли да се утешават един друг. Според него столетницата се намирала в посттравматичен стрес. Цветанов още веднъж каза, че това, което прави БСП, е недопустимо, особено в навечерието на европредседателството. Соцпартията нямало да бъде алтернатива на управлението с агресията в говоренето си.  \"Дори лидерът на ПЕС Станишев затвърди, че когато управлява голямото социалистическо семейство, те губят избори след избори. Виждате какво се случи със социалдемократите в Европа\", каза Цветанов. БСП щяла да излезе с политическа декларация че никога няма да бъде в коалиция с БСП.", "date": "2017.10.29", "title": "ИЗВЪНРЕДНО В ПИК TV! Цветан Цветанов: ГЕРБ никога няма да влезе в коалиция с БСП, разпространяват фалшиви новини (ОБНОВЕНА)"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%BE%D0%BC%D0%B0%D0%BB%D0%B8%D1%8F-%D1%81%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BB%D0%B8-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D1%85%D0%BE%D1%82%D0%B5%D0%BB%D0%B0-%D0%B2-%D0%BC%D0%BE%D0%B3%D0%B0%D0%B4%D0%B8%D1%88%D1%83-news700858.html", "text": "Министърът на информацията на Сомалия Абдирахман Осман обяви в личния си профил в една от социалните мрежи, че властите са задържали нападателите на хотела в Могадишу, съобщава РИА Новости. При атакава загинаха 25 човека. „Силите за сигурност потвърждават, че трима от петимата терористи, отговорни за атаката на хотела Nasa Hablod 2, са арестувани. Останалите двама са загинали при нападението“, написа Осман. Както е известно, терорист-самоубиец се взриви в автомобил пред хотела, който е разположен край президентския дворец в Могадишу. Малко по-късно се стигна и до втори взрив. Веднага след това започна престрелка в хотела, като бе съобщено за 25 жертви. Отговорност за двата взрива пое радикалната групировка „Аш-Шабаб“.", "date": "2017.10.29", "title": "Властите в Сомалия са задържали нападателите на хотела в Могадишу"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81-%D0%BD%D0%BE%D0%B2%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D1%82%D0%BE%D0%B7%D0%B8-%D0%BF%D1%8A%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5-%D1%81%D0%B0-%D0%BC%D0%B5%D1%81%D0%B8-%D0%B8-%D0%BD%D0%B5%D0%B9%D0%BC%D0%B0%D1%80-news700963.html", "text": "Терористичната организация ИДИЛ предизвика паника в социалните мрежи с втората си заплаха за предстоящия Мондиал в Русия само в рамките на няколко дни. Този път Ислямска държава изобрази Лионел Меси и Неймар като жертви своите терористи. На колажа Лео лежи безжизнен на земята, а бразилецът е облян в сълзи. Надписът също е заканителен: “Няма да може да се наслаждавате на спокойствие, докато ние живеем в ислямските страни”. Преди дни Меси беше изобразен като затворник с кървави сълзи, а надписът беше: “Борите се срещу държава, която няма думата “провал” в речника си”. Селекционерът на Франция Дидие Дешан беше описан като “враг на Аллах”. Надписът под колажа на френския треньор гласеше: “Ще продължим да ви тероризираме и да разрушаваме вашите животи”.", "date": "2017.10.29", "title": "Шокиращо! \"Ислямска държава\" с нова брутална заплаха, този път жертвите са Меси и Неймар"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-%D0%B1%D1%83%D1%80%D1%8F-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82%D0%B8%D1%89%D0%B0-%D0%B8-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B2%D0%BB%D0%B0%D0%BA%D0%BE%D0%B2%D0%B5-%D0%B2-%D1%87%D0%B5%D1%85%D0%B8%D1%8F-news700889.html", "text": "Бурен вятър доведе до многобройни произшествия в различни региони на Чехия, съобщи Нова телевизия. Властите препоръчаха на гражданите да не излизат по улиците и да се въздържат от пътувания с коли. В Северна Чехия вятърът достигна силата на ураган. До град Усти-над-Лабем са засечени пориви на вятъра до 163 км/час. В този регион до границата с Германия и Полша паднали дървета предизвикаха объркване в движението на влаковете, спряно е автомобилното движение в някои участъци на пътищата.", "date": "2017.10.29", "title": "Стихия! Буря блокира пътища и движението на влакове в Чехия"}
{"url": "http://pik.bg/%D0%BD%D0%B0%D0%B2%D1%8A%D1%80%D1%88%D0%B2%D0%B0%D1%82-%D1%81%D0%B5-103-%D0%B3-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BC%D0%B0%D0%BA%D1%81%D0%B8%D0%BC-news700843.html", "text": "Навършват се 103 години от рождението на Светeйшия Български патриарх и Софийски митрополит Максим. Патриарх Максим е познат като забележителен за всички православни християни духовник, църковен водач и патриот. Живял почти столетие, управлявал Българската православна църква повече от 40 години, превел я през епохата на атеизма и църковния разкол, останал един от най-уважаваните български духовници в целия православен свят. Отишъл си от този свят, но останал за вечни времена под покрова на своята небесна покровителка - чудотворната икона на Пресвета Богородица Троеручица в Троянската света обител. На тази дата се навършват и 7 години от епископската хиротония, която Св. Синод на Българската православна църква, с предстоятел Патриарх Максим извърши на тогавашния Браницки епископ и сегашен Врачански митрополит Григорий в Троянския манастир.", "date": "2017.10.29", "title": "Навършват се 103 г. от рождението на патриарх Максим"}
{"url": "http://pik.bg/%D1%80%D0%B5%D0%BA%D0%BE%D1%80%D0%B4-152-%D0%BA%D0%B3-%D0%B1%D0%B5%D0%B7%D0%B0%D0%BA%D1%86%D0%B8%D0%B7%D0%B5%D0%BD-%D1%82%D1%8E%D1%82%D1%8E%D0%BD-%D1%81%D0%BF%D0%B8%D0%BF%D0%B0%D1%85%D0%B0-%D0%B2-%D0%BA%D0%BE%D0%B7%D0%BB%D0%BE%D0%B4%D1%83%D0%B9-news700863.html", "text": "Полицаи конфискуваха рекордните 152 кг нелегален тютюн при проверка в Козлодуй, съобщава Конкурент. Това станало след като вчера били спрени два автомобила. 33-годишният М.К. и 25-годишният Е.Ф. шофирали  \"Опел Зафира\" и \"Опел Вектра\". Двамата мъже са от плевенското с.Буковлък. Униформените претърсили двата автомобила и иззели рекордното количество безакцизен тютюн, предназначен за търговци от Врачанско. На мъжете от Буковлък били съставени актове, но от полицията не съобщават дали са били задържани и какво производство е образувано по случая.", "date": "2017.10.29", "title": "Рекорд! 152 кг безакцизен тютюн спипаха в Козлодуй"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%82%D1%80%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BF%D1%80%D0%B8-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%B1%D0%B0%D0%BD%D1%81%D0%BA%D0%BE-news700898.html", "text": "Трима души са пострадали при тежка катастрофа на пътя Банско - Гоце Делчев, съобщава БГНЕС. Пътнотранспортното произшествие е станало около 11:40 часа днес на 2 километра след село Места в посока Гоце Делчев. Според информацията, тримата пострадали са транспортирани в МБАЛ - Разлог. Състоянието им е стабилно и няма опасност за живота им. Пострадалите са съответно на 31, 33 и 50-годишна възраст. Най-възрастният пострадал е с комоцио, а другите двама имат гръдни травми. Предстои да се изяснят обстоятелствата около катастрофата.", "date": "2017.10.29", "title": "Инцидент! Трима пострадали при тежка катастрофа край Банско"}
{"url": "http://pik.bg/%D0%B8%D0%B7%D0%B2%D0%B5%D1%80%D0%B3%D0%B8-%D0%BE%D1%82-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B8%D1%81%D0%BA%D0%B0%D0%BB%D0%B8-%D0%B4%D0%B0-%D1%83%D0%B1%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%B4%D0%B6%D0%BE%D1%80%D0%B4%D0%B6-news700912.html", "text": "Членове на терористичната групировка „Ислямска държава“ имали планове да убият правнука на кралица Елизабет Втора принц Джордж. Според информация на Мирър, органите на реда са засекли кореспонденция между членове на терористичната организация в „Телеграм“, в която се отправят заплахи към сина на британския херцог на Кеймбридж принц Уилям и Кейт Мидълтън. От „Ислямска държава“ имали намерение да убият принц Джордж в училището му. След като се стигна до две незаконни прониквания на територията на училището, от управата на учебното заведение усилиха сериозно мерките за безопасност.", "date": "2017.10.29", "title": "Изверги! От „Ислямска държава“ искали да убият принц Джордж"}
{"url": "http://pik.bg/%D0%BF%D1%8A%D1%80%D0%B2%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B1%D1%83%D1%80%D0%B8%D1%82%D0%B5-%D0%B2-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news700902.html", "text": "Най-малко трима души са загинали в резултат на бурите в Централна Европа, съобщава Франс Прес, цитирани от Фокус. В Чехия паднали дървета отнеха живота на жена в близост до южния град Тршебич и възрастен мъж в Ичин, югоизточно от Прага. В Полша паднал заради бурята клон предизвика пътна катастрофа, при която загина един човек. Силният вятър спря железопътното движение и блокира няколко пътища в Чехия. В северната част на страната има опасност от наводнения. Стотици хиляди домове в страната са без ток. Заради лошото време е прекъснато електроснабдяването на около 200 хиляди домакинства в Западна Полша. В Австрия организаторите отмениха откриването на сезона в мъжкия гигантски слалом на Световна купа, което бе планирано за днес. В Германия бурите предизвикаха наводнения в Хамбург.", "date": "2017.10.29", "title": "Първи жертви на бурите в Централна Европа"}
{"url": "http://pik.bg/%D0%B2-%D0%BA%D1%80%D0%B0%D0%B9%D0%B1%D1%80%D0%B5%D0%B6%D0%BD%D0%B8%D1%82%D0%B5-%D1%80%D0%B0%D0%B9%D0%BE%D0%BD%D0%B8-%D0%BD%D0%B0-%D1%87%D0%B8%D0%BB%D0%B8-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BD%D0%B0%D0%B9%D0%BB%D0%BE%D0%BD%D0%BE%D0%B2%D0%B8%D1%82%D0%B5-%D0%BF%D0%BB%D0%B8%D0%BA%D0%BE%D0%B2%D0%B5-%D1%81%D1%8A%D1%81-%D0%B7%D0%B0%D0%BA%D0%BE%D0%BD-news700882.html", "text": "Президентът на Чили Мишел Бечелет подписа законопроект, с който се забранява разпространението и използването на найлонови торбички в 102 крайбрежни района на страната, съобщава електронното издание Phys. Бачелет обясни необходимостта от приемането на такъв закон със „загрижеността за морските екосистеми“. „Рибите умират от попадналите във водите пластмаси. За разрешаването на този проблем всеки трябва да положи нужните усилия“, заяви Пачелет в свое изявление в популярния сред сърфистите курорт Пичилем, разположена на 200 колометра югозападно от столицата на страната Сантяго. От WWF определиха, че тази стъпка „ознаменува важна крачка в развитието на Чили и открива и за останалите страни по света шанс да ограничат използването на найлоновите торбички“. Според Bloomberg, приемането на закона може да повлияе сериозно на изборите за ново правителство, които трябва да се проведат през ноември.", "date": "2017.10.29", "title": "В крайбрежните райони на Чили забраняват найлоновите пликове със закон"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%B8%D0%B2%D1%8A%D1%80%D0%B6%D0%B5%D0%BD%D0%B8%D1%86%D0%B8-%D0%BD%D0%B0-%D0%B5%D0%B4%D0%B8%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%B8-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news700906.html", "text": "AFP, цитирана от \"Фокус\". Хиляди протестиращи се събраха в Барселона, разгневени от решението на лидерите на Каталуния да обявят независимост от Испания, предаде Час преди планираното начало на протестното шествие вече са се събрали няколко хиляди души. Протестиращите развяват испански знамена и скандират „Затвор за Пучдемон“ и „Да живее Испания“. В събота централното правителство отстрани от длъжност лидера на областта Карлес Пучдемон и неговото правителство, след като каталунските депутати приеха декларация за независимост. Премиерът на Испания Мариано Рахой разпусна регионалния парламент и насрочи предсрочни избори на 21 декември.", "date": "2017.10.29", "title": "Хиляди привърженици на едиството на Испания и Каталуния се събраха на протест в Барселона"}
{"url": "http://pik.bg/%D1%83%D1%80%D0%B0%D0%B3%D0%B0%D0%BD-%D0%BF%D1%80%D0%B5%D0%BC%D0%B8%D0%BD%D0%B0-%D0%BF%D1%80%D0%B5%D0%B7-%D1%86%D0%B5%D0%BD%D1%82%D1%80%D0%B0%D0%BB%D0%BD%D0%B8%D1%82%D0%B5-%D0%B8-%D1%81%D0%B5%D0%B2%D0%B5%D1%80%D0%BD%D0%B8%D1%82%D0%B5-%D1%87%D0%B0%D1%81%D1%82%D0%B8-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news700876.html", "text": "Ураганът „Харварт“ премина тази сутрин през централните и северните части на Германия, съобщава РИА Новости. От железопътния концерн Deutsche Bahn се принудиха да преустановят частично движението на влаковете. Ограничението засегна федералните райони Долна Саксония, Шлезинг-Голщайн, Хамбург, Мекленбург-Предна Померания, Саксония и Тюрингия. От противопожарните служби на Берлин въведоха режим на извънредно положение. В профила на службата в „Туитър“ бе обявено, че само между 07:00 и 09:00 часа тази сутрин са били проведени над 100 операции. Под тревога са вдигнати всички доброволчески отряди на противопожарната охрана.", "date": "2017.10.29", "title": "Ураган премина през централните и северните части на Германия"}
{"url": "http://pik.bg/%D0%BA%D0%B0%D0%BA%D0%B2%D0%BE-%D0%B4%D0%B0-%D1%8F%D0%B4%D0%B5%D0%BC-%D0%B7%D0%B0-%D0%B4%D0%B0-%D1%81%D0%BC%D0%B5-%D0%BF%D0%BE-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%82%D0%BD%D0%B8-news700909.html", "text": "Американски невролози проведоха интересно изследване, по време на което стигнаха до извода, че някои продукти може да активират интелектуалните способности на човека. Пред любителите на спазването на диети ще възникне сложна дилема. Те ще трябва да избират между здравословно хранене и подобряване на интелектуалните способности. Защо? Тъй като мозъкът се стимулира от мазна храна. Изследователите от университета в Илинойс, които са в основата на експеримента, са доказали, че хората, при които се наблюдава високо ниво на мононенаситените мастни киселини в кръвта, се отличават с по-хармонична дорзална система на главния мозък. Във връзка с това при тях се подобряват познавателните способности. Учените казват, че интелектът е свързан с дорзалната система, която играе роля при изпълнението на действия, изискващи концентрация и внимание. Общото ниво на интелекта се определя от ефективността на дорзалната мрежа. Мононенаситените мастни киселини се оказаха в тясна връзка с дорзалната система на вниманието, а също и с това колко оптимално работи тя, отбелязва един от авторите на проекта Арън Барби. Учените смятат, че нивото на мононенаситерите мастни киселини в кръвта се определя на първо място от това какви храни присъстват в менюто на човека. В частност изследователите са стигнали до извода, че с по-високи интелектуални способности се отличават хората, консумиращи храни, богати на полезни мазнини. Към тези продукти принадлежат зехтин, ядки, авокадо. В тях се съдържат мастни киселини, които може да окажат влияние върху умствените способности на човека.", "date": "2017.10.29", "title": "Какво да ядем, за да сме по-интелигентни"}
{"url": "http://pik.bg/%D0%B3%D0%BE%D1%80%D0%B5%D1%89%D0%BE-%D0%B5%D0%BB%D0%B5%D0%BD%D0%B0-%D0%BF%D0%BE%D0%BF%D1%82%D0%BE%D0%B4%D0%BE%D1%80%D0%BE%D0%B2%D0%B0-%D0%BD%D0%B0%D0%B5-%D1%81%D0%BA%D1%8A%D0%BF-%D0%B0%D0%B4%D0%B2%D0%BE%D0%BA%D0%B0%D1%82-%D1%87%D1%83%D0%B6%D0%B4%D0%B5%D0%BD%D0%B5%D1%86-%D0%B4%D0%B0-%D1%8F-%D0%B1%D1%80%D0%B0%D0%BD%D0%B8-%D0%B7%D0%B0-%D0%BA%D1%80%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%BA%D1%80%D0%B5%D0%BC%D1%87%D0%B5%D1%82%D0%B0-news700862.html", "text": "Процесът срещу бившия посланик на България в САЩ Елена Поптодорова за кражба на марков крем от безмитен магазин на летище „Фредерик Шопен” във Варшава тръгва на 22 ноември. Това съобщава „Телеграф”, позовавайки се на говорителя на наказателното отделение на Варшавския окръжен съд Пьотър Боярчук. Дело 465/2017 ще се гледа в Районния съд на Варшава. Явяването на подсъдимата Поптодорова не е задължително, достатъчно е да е редовно призована, а може да бъде представлявана от свой защитник, коментираха от канцеларията на съда. Споразумението между полската прокуратура и Елена Поптодорова трябваше да бъде разгледано от съда на 13 юли. По време на съдебното заседание обаче неочаквано защитникът на българката обявил от нейно име, че оттегля съгласието на обвиняемата за издаване на осъдителна присъда без провеждането на съдебен процес. Делото е било върнато за допълване на обвинителния акт с материалите, необходими за провеждане на съдебен процес, тъй като при споразумение обвинителният акт бил в по-съкратен вид. Защитник на Елена Поптодорова пред съда ще бъде адвокат Павел Ошик от адвокатското дружество „Пиетшак Сидор и съдружници”. Кантората е известна с висока ефективност по делата, по които се явява, и с немалките хонорари, които заплащат клиентите. Самият Ошик е адвокат от 2010 г., но само четири години по-късно името му попадна в класацията на „Газета правна” сред топ 30 на най-обещаващите юристи в класацията „Изгряващи звезди – лидери на утрешния ден”. Павел Ошик се явява про боно по десетина дела годишно, заведени от „Грийнпийс Полша”, „Хелзинска фондация за правата на човека” и „Полско дружество за антидискриминационно право”.", "date": "2017.10.29", "title": "ГОРЕЩО! Елена Поптодорова нае скъп адвокат чужденец да я брани за кражбата на кремчета"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%81%D1%80%D0%B0%D0%BC%D1%8A%D1%82-%D0%BE%D1%82-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D1%89%D0%B5-%D0%BF%D1%80%D0%B5%D1%80%D0%B0%D1%81%D0%BD%D0%B5-%D0%B2-%D0%B3%D0%BD%D1%8F%D0%B2-news700874.html", "text": "„Дали случайно шефът на Държавната агенция за разузнаване не е втори братовчед на Бойко Борисов . Попитайте го дали е вярно. Аз не казвам вярно ли е, или не е вярно, и аз питам - дали на Бойко Борисов не му е втори братовчед директорът на ДАР . Нека да отговори, може пък да не е вярно това.” Това заяви през изминалата седмица в парламента депутатът от БСП Таско Ерменков. Цитирам думите му, защото те са ярък образ на черната кампания, която социалистите водят през последните няколко седмици. На конкретния въпрос на Ерменков отговориха и премиерът Бойко Борисов, и шефът на разузнаването Драгомир Димитров, които отрекоха да имат каквито и да било роднински връзки помежду си. Очевидно Ерменков направи внушението си под формата на въпрос, защото предварително беше наясно, че информацията му е фалшива. Няма да коментирам в дълбочина конкретната ситуация. Само ще припомня, че тя дойде веднага, щом стана ясно, че БСП са излъгали за това, че техният депутат Георги Стоилов няма нищо общо с брат си Илия, който беше арестуван в Русе за рекет и разпространение на наркотици. Оказа се, че двамата са имали обща фирма и че Илия е направил финансово дарение за кампанията на социалистите само преди няколко месеца, което показва, че отношенията на двамата братя не са толкова далечни, колкото им се иска на социалистите. Очевидно хвърлянето на фалшивата информация за родството на премиера с шефа на разузнаването целеше да отмести тези новини от новинарския поток и те да не стигнат до българските зрители и читатели. Въпросът с компроматната кампания, водена от БСП, обаче е по-дълбок. Преди почти месец се завихри атаката срещу Делян Добрев. Тогава депутати от БСП обикаляха телевизионните студиа и обясняваха какви големи злоупотреби са извършени в Хасково от братовчеди и кумове на Добрев. Развяваха се схеми с имена и се хвърляха обвинения от най-ниско до най-високо ниво. Последва вадене на списъци с приятели и роднини за Габрово и Силистра, съпроводено със същия патос. „Братът на Томислав Дончев работи в озеленяването на Габрово, а съученичка на съпругата на бивш депутат от ГЕРБ работи в общината” – тази конструкция обясняваше роднинско-мафиотския стил на управление на ГЕРБ не само в Габрово, но и в цялата страна, а защо не и в цялата вселена. Ще повторя още веднъж – „съученичка на съпругата на бивш депутат от ГЕРБ работи в общината в Габрово”. Този, който е измислил тази конструкция на „роднинска” връзка, трябва да бъде награден от ръководството на БСП за творческата си мисъл в сглобяването на компромати и произвеждането на фалшиви внушения. Въпреки голямата еуфория и тежкия морален патос на БСП и до момента нито в прокуратурата, нито в Комисията за предотвратяване и установяване на конфликт на интереси има внесени сигнали от страна на БСП. Няма нито един внесен сигнал! Има стотици интервюта, пресконференции и речи от трибуната на парламента, но сигнал няма! Защо е така? Защото в БСП очевидно не са намерили данни за извършени престъпления или нередности и не са в състояние да оформят сигнал до институциите, който да не е смешен. Затова продължават да дават интервюта и пресконференции, с които да затрупат старите си лъжи с нови. В същото време за техните роднини излизат съвсем истински неща. Споменатият случай с депутата Георги Стоилов е показателен. Той има брат, който от години се занимава с бизнес на ръба на закона – съдържател на игрална зала за комар, на заложна къща и на нощен клуб в Русе. Наскоро арестуван като лидер на организирана престъпна група за рекет и разпространение на наркотици. По този повод от БСП казаха, че никой не може да носи отговорност за брат си и че арестуваният брат е невинен до доказване на противното. Тези изявления са в духа на старата комунистическа максима, която гласи: „Всички са равни, но някои сме по-равни”. Представете си какво щеше да се случи, ако арестуваният за рекет и наркотици Илия Стоилов не беше брат на червения депутат Георги Стоилов, а на който и да било депутат от ГЕРБ. Дали тогава Таско Ерменков щеше да каже, че всеки е невинен до доказване на противното и че колегата му няма нищо общо с брат си? Дали Корнелия Нинова щеше да мълчи? Дали Елена Йончева нямаше да направи филм, в който да каже, че всички от ГЕРБ са такива? Това се нарича двоен стандарт и фалшиво чувство за морал. Нещата са много по-прости от сложните схеми, които чертаят по телевизиите депутатите от БСП. От 20 години, след злополучното управление на Жан Виденов, БСП има таван на електоралните си възможности, който стига някъде около 800-900 хиляди гласа. Това е електоралният таван, който партията може да достигне при пълна мобилизация. Оттук нататък сметката е много проста – за да може да спечелят избори социалистите, подкрепата за ГЕРБ трябва да падне под техните гласове. Как ще се случи това? Разбира се, с компромати, маскарене и очерняне на всички и всичко, свързано с ГЕРБ. Само че социалистите не са включили в тази сметка и себе си. Защото да се преструваш на морален стожер, е трудна задача. Не е достатъчно само да говориш за морал, докато хвърляш кал върху опонента си. Трябва да направиш и известни жертви, като например да принудиш някои свои депутати да напуснат парламента, защото върху тях има тежки подозрения за извършени криминални престъпления. И това не са просто твърдения от пресконференции, а обвинения от прокуратурата. Такъв е случаят с обвинения за купуване на гласове червен депутат Манол Генов, който е бил засечен от службите да говори със затворник, който в този момент се намира в затвора и притежава незаконно мобилен телефон. Позицията на БСП по този казус е много ясна и гласи: „Манол Генов е невинен до доказване на противното”. Такава ли щеше да бъде позицията на столетницата, ако Генов беше депутат от ГЕРБ? Сигурен съм, че не. Точно този двоен стандарт ще превърне компроматите на БСП срещу ГЕРБ в бумеранг, който ще се върне с двойно по-голяма сила в столетницата. Последните социологически проучвания показват, че въпреки компроматните атаки ГЕРБ запазват позициите си, а БСП падат малко надолу. Вече се появиха и критики срещу Нинова вътре в самата партия, като се очертава тежък конгрес за лидера на социалистите. Това е само началото на срива, който ще преживее столетницата през следващата една година заради елементарното поведение на своя лидер. Защото организирането на очернящи кампании може и да изглежда атрактивно за определен период от време, но не може да се превърне в цялостна и печеливша линия на политическо поведение. Убеден съм, че немалка част от самите социалисти разбират това и се срамуват от поведението на своя лидер. Този срам ще прерасне в гняв, когато БСП започне да върви устойчиво надолу. А симптомите за това са налице – на последните частични местни избори, проведени в девет населени места, БСП не успя да спечели нито едно кметско място, докато ГЕРБ спечели от първи тур в пет. Веднага след това дойде и тежкият пленум на столетницата, на който опозицията за малко не бламира Корнелия Нинова. Тези изборни резултати, макар и в малки населени места, би трябвало да покажат на БСП, че не се намира на правия път. Дали партията ще го разбере, предстои да видим.", "date": "2017.10.29", "title": "САМО В ПИК И РЕТРО! Тома Биков с остър коментар: Срамът от Корнелия ще прерасне в гняв"}
{"url": "http://pik.bg/%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B2-%D1%80%D0%B0%D0%B7%D0%B3%D1%80%D0%B0%D0%B4-%D0%B7%D0%B0%D1%80%D0%B0%D0%B4%D0%B8-%D1%84%D1%83%D1%82%D0%BE%D0%B1%D0%BE%D0%BB%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%E2%80%93-%D0%BB%D0%B5%D0%B2%D1%81%D0%BA%D0%B8-news700894.html", "text": "Въвежда се временна организация на движението в Рзград  във връзка с футболната среща между Лудогорец и Левски, съобщават от ОДМВР - Разград. Двубоят е тази вечер от 18.15 часа на стадион “Лудогорец Арена”. Във връзка с това от 15:30 часа няма да бъдат допускани автомобили по улиците “Ветеринарна”, “Мраморно море” и Северен булевард. Забранява се внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона няма да се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на Лудогорец е осигурен кетъринг и гражданите ще имат възможност да си закупят безалкохолни напитки и вода. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия.", "date": "2017.10.29", "title": "Промени в движението в Разград заради футоболната среща Лудогорец – Левски"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%B3%D0%B5%D1%80%D0%B1-%D0%BA%D1%80%D0%B0%D1%81%D0%B8%D0%BC%D0%B8%D1%80-%D0%B2%D0%B5%D0%BB%D1%87%D0%B5%D0%B2-%D1%82%D0%BE%D0%BB%D0%BA%D0%BE%D0%B2%D0%B0-%D0%BE%D0%BC%D1%80%D0%B0%D0%B7%D0%B0-%D0%B8%D0%BC%D0%B0-%D0%B2%D1%8A%D1%82%D1%80%D0%B5-%D0%B2-%D0%B1%D1%81%D0%BF-%D1%87%D0%B5-%D1%82%D1%8F-%D0%B8%D0%B7%D0%B1%D0%B8%D0%B2%D0%B0-%D0%BD%D0%B0%D0%B2%D1%8A%D0%BD-news700888.html", "text": "Толкова омраза има вътре в БСП, че тя избива навън. Искат да покажат пред своите избиратели, че ги има и че работят нещо. Така коментира в \"Денят започва с...\" на БНТ вчерашните нападки от трибуната на червения конгрес  към ГЕРБ зам.-председателят на ПГ на партията Красимир Велчев. \"Тактиката на БСП очевидно е да намалят напрежението вътре в партията, като нападат други. Вотовете на недоверие се пораждат предимно, за да заздравят климата и положението вътре в БСП\", каза Велчев относно нападките на БСП към тях. \"Ние нямаме алтернатива за управление без Патриотите. Те си вършат добре работата. Не виждам защо да се разделяме с Валери Симеонов\", коментира още той. \"Г-жа \"Лъжа\" казва, че ние сме голямата лъжа. От един по-добър тон и от градивност в отношенията ще се спечели повече\", заключи Красимир Велчев.", "date": "2017.10.29", "title": "Депутатът от ГЕРБ Красимир Велчев: Толкова омраза има вътре в БСП, че тя избива навън"}
{"url": "http://pik.bg/%D1%81%D0%B0%D1%89-%D0%B7%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BC%D0%B8%D0%B3-%D0%BA%D0%B0%D0%BB%D0%B0%D1%88%D0%BD%D0%B8%D0%BA%D0%BE%D0%B2-%D0%B8-%D1%82%D1%80%D0%B8-%D1%80%D1%83%D1%81%D0%BA%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%B8-%D1%81%D0%BB%D1%83%D0%B6%D0%B1%D0%B8-news700887.html", "text": "Държавният департамент на САЩ публикува списък с 39 руски оръжейни компании и разузнавателни служби, с които вече е забранено да се търгува, предаде \"Франс прес\". Списъкът се появява със закъснение от месец, след като администрацията на Доналд Тръмп наложи санкциите чрез одобреното на 28 юли решение на двете камари на Конгреса. Срещу повечето компании от списъка американската забрана за търговия вече действа, а сред новите имена е корпорацията \"МиГ\", с която България има сложни отношения заради модернизацията на бойната ни авиация. До нея се нареждат още големите износители на оръжие \"Рособоронекспорт\", \"Калашников\", \"Сухой\", \"Ижмаш\" и други. Освен 33 фирми от военнопромишления комплекс на Русия списъкът включва още три руски специални служби. Това са Службата за външно разузнаване (СВР), Главното разузнавателно управление на Генщаба на Въоръжените сили (ГРУ) и Федералната служба за сигурност (ФСБ). Освен тях в \"черния списък\" са включени и три други организации, които Вашингтон определя като \"разузнавателни\". Това са компаниите \"Специален технологичен център\" и \"Цифрово оръжие и защита\", както и \"автономната нестопанска организация\" \"Професионално обединение на конструкторите на информационни системи\". Присъствието на компаниите и организациите в списъка не означава автоматично въвеждане срещу тях на санкции. Активите им няма да се замразяват в САЩ (това вече е направено за повечето по силата на предишно ембарго) и се забраняват само \"съществени транзакции\", без да се въвежда тотално прекратяване на активността. Който е вършил \"съществен\" бизнес с изброените юридически лица след 2 август 2017 г. (денят, в който Тръмп подписа закона и той влезе в сила), подлежи на потенциални санкции от 29 януари 2018 г. Ограниченията включват поне 5 от общо 12 вида санкции, като забрана на износ на американски стоки за нарушителя, забрана той да получава кредитиране от САЩ, отказ за издаване на американски визи, включително за ръководството на компанията или организацията нарушител, и други. При нарушаване на забраните и сключване на подобни сделки ще бъдат преследвани компании и граждани по цял свят. Държавният департамент на САЩ публикува списък с 39 руски оръжейни компании и разузнавателни служби, с които вече е забранено да се търгува, предаде \"Франс прес\". Списъкът се появява със закъснение от месец, след като администрацията на Доналд Тръмп наложи санкциите чрез одобреното на 28 юли решение на двете камари на Конгреса. Срещу повечето компании от списъка американската забрана за търговия вече действа, а сред новите имена е корпорацията \"МиГ\", с която България има сложни отношения заради модернизацията на бойната ни авиация. До нея се нареждат още големите износители на оръжие \"Рособоронекспорт\", \"Калашников\", \"Сухой\", \"Ижмаш\" и други. Освен 33 фирми от военнопромишления комплекс на Русия списъкът включва още три руски специални служби. Това са Службата за външно разузнаване (СВР), Главното разузнавателно управление на Генщаба на Въоръжените сили (ГРУ) и Федералната служба за сигурност (ФСБ). Освен тях в \"черния списък\" са включени и три други организации, които Вашингтон определя като \"разузнавателни\". Това са компаниите \"Специален технологичен център\" и \"Цифрово оръжие и защита\", както и \"автономната нестопанска организация\" \"Професионално обединение на конструкторите на информационни системи\". Присъствието на компаниите и организациите в списъка не означава автоматично въвеждане срещу тях на санкции. Активите им няма да се замразяват в САЩ (това вече е направено за повечето по силата на предишно ембарго) и се забраняват само \"съществени транзакции\", без да се въвежда тотално прекратяване на активността. Който е вършил \"съществен\" бизнес с изброените юридически лица след 2 август 2017 г. (денят, в който Тръмп подписа закона и той влезе в сила), подлежи на потенциални санкции от 29 януари 2018 г. Ограниченията включват поне 5 от общо 12 вида санкции, като забрана на износ на американски стоки за нарушителя, забрана той да получава кредитиране от САЩ, отказ за издаване на американски визи, включително за ръководството на компанията или организацията нарушител, и други. При нарушаване на забраните и сключване на подобни сделки ще бъдат преследвани компании и граждани по цял свят.", "date": "2017.10.29", "title": "САЩ забраниха \"МиГ\", \"Калашников\" и три руски специални служби"}
{"url": "http://pik.bg/%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-%D0%B4%D1%80%D0%BE%D0%B3%D0%B8%D1%80%D0%B0%D0%BD-%D1%88%D0%BE%D1%84%D1%8C%D0%BE%D1%80-%D0%BF%D1%80%D0%B5%D0%BA%D0%B0%D1%80%D0%B0-%D0%B5%D0%B4%D0%BD%D0%BE-%D0%B4%D0%B5%D0%BD%D0%BE%D0%BD%D0%BE%D1%89%D0%B8%D0%B5-%D0%B2-%D0%B0%D1%80%D0%B5%D1%81%D1%82%D0%B0-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news700891.html", "text": "34-годишният И.Н. от Вълчедръм е прекарал едно денонощие в ареста, след като бил спипан във Враца вчера сутринта да кара кола дрогиран, съобщава Конкурент. Патрул спрял странно движещ се „Опел“ и проверили шофьора за алкохол и наличие на наркотици. На И.Н. бил съставен акт и му издали талон за медицинско изследване. Той обаче отказал да се яви. Арестуван е за денонощие, като срещу него е било образувано бързо производство.", "date": "2017.10.29", "title": "Зад решетките! Дрогиран шофьор прекара едно денонощие в ареста във Враца"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D0%BA%D0%B0-%D0%BE%D0%B1%D1%80%D0%B0-%D0%B1%D0%B0%D0%BD%D0%BA%D0%B0-%D0%B4%D0%BE%D0%BA%D0%B0%D1%82%D0%BE-%D0%B4%D0%B5%D1%82%D0%B5%D1%82%D0%BE-%D0%B9-%D1%8F-%D1%87%D0%B0%D0%BA%D0%B0-%D0%B2-%D1%82%D0%B0%D0%BA%D1%81%D0%B8%D1%82%D0%BE-news700899.html", "text": "Американка отишла да ограби банка в Ню Йорк с такси, като оставила 6-годишната си дъщеря в автомобила, докато извършва престъплението, съобщават американски медии. Според полицията в събота по обяд 28-годишната Даяна Марини отишла в банка \"Чейс\" в Исландия, Лонг Айлънд и връчила на касиера бележка с искане да й се предоставят наличните пари. Банковият служител изпълнил нареждането, след което Марини се качила в чакащото я такси и си отишла. Полицаи проследили колата и я задържали, пояснява Дарик. Марини е обвинена в грабеж и заплаха за благополучието на детето. Момичето било предадено на други членове на семейството.", "date": "2017.10.29", "title": "Американка обра банка, докато детето й я чака в таксито "}
{"url": "http://pik.bg/%D1%82%D0%B0%D0%B7%D0%B8-%D0%BD%D0%BE%D1%89-%D0%BF%D1%80%D0%B5%D0%BC%D0%B8%D0%BD%D0%B0%D1%85%D0%BC%D0%B5-%D0%BA%D1%8A%D0%BC-%D0%B7%D0%B8%D0%BC%D0%BD%D0%BE%D1%82%D0%BE-%D1%87%D0%B0%D1%81%D0%BE%D0%B2%D0%BE-%D0%B2%D1%80%D0%B5%D0%BC%D0%B5-news700825.html", "text": "Тази нощ върнахме стрелките на часовника с час назад и така преминахме от лятно към зимно часово време. Това часово време ще бъде в сила до март 2018 г. Смяната на времето в България започва през 1979 г., а в Европа - през 1916 г. В момента Еврокомисията прави изследване дали тя вреди на хората и икономиката. То ще приключи в края на годината и тогава ще се реши дали смяната на времето да се премахне.", "date": "2017.10.29", "title": "Тази нощ преминахме към зимното часово време"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B2%D0%B0%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%BB%D0%B5%D0%BA%D0%BE%D0%BC%D0%BE%D1%82%D0%BE%D1%80%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%B2-%D1%80%D0%B8%D0%BC-news700844.html", "text": "Двама души са били ранени, след като малък лекомоторен самолет се е разбил в района на Рим, съобщава електронното издание Лайф, като се позовава на информация от полицейското управление на града. Самолетът е излетял от летище Урби и е паднал върху жп-линия в района на Рим. Заради инцидента е било блокирано движението на скоростните влакове в града. Уточнява се, че самолетът е собственост на местен аероклуб. Той се е използвал за осъществяване на туристически и тренировъчни полетки.", "date": "2017.10.29", "title": "Инцидент! Двама ранени, след като лекомоторен самолет се разби в Рим"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D0%B7%D0%B2%D0%B5%D1%80%D1%81%D0%BA%D0%B8-%D0%BF%D1%80%D0%B5%D0%B1%D0%B8%D1%82%D0%B0%D1%82%D0%B0-%D0%BC%D0%B5%D0%B4%D1%81%D0%B5%D1%81%D1%82%D1%80%D0%B0-%D0%BE%D1%82-%D0%BF%D0%B8%D1%80%D0%BE%D0%B3%D0%BE%D0%B2%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D1%81%D1%82%D1%80%D0%B0%D1%85%D1%83%D0%B2%D0%B0%D0%BC-%D1%81%D0%B5-news700850.html", "text": "\"Страхувам се\", призна в ефира на Нова телевизия зверски пребитата медицинска сестра от \"Пирогов\". Тя беше пребита от дрогиран пациент. Тийнъджърът нападнал и друга пациентка, после чупил прозорци в болницата. Имам счупване на скулата на носа. Страхувам се. Такива пациенти са страшни, просто са агресивни\" каза сестра Стефанова.  \"Имаше пациент с амфетамини, видяхме го с д-р Петкова. Искахме да го успокоим и му казахме \"спокойно\". Той се върна, после нямам спомени. Казаха ми, че с един юмручен удар ме е повалил. Млад е, на 18 г. слаб, висок\", припомни си жената. Мъжът е избягал, а властите го издирват. Сестрата е с мозъчно сътресение и има счупване на множество лицеви кости, уточниха от болницата. Най-вероятно тя ще бъде оперирана тази седмица. живее сам, родителите му са разделени. Те били помолени да останат с него през нощта, но отказали, защото по думите им той се дразнел. Побойникът", "date": "2017.10.29", "title": "БРУТАЛНА АГРЕСИЯ! Зверски пребитата медсестра от \"Пирогов\"проговори: Страхувам се!"}
{"url": "http://pik.bg/%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D0%B4%D0%B8%D0%BD%D0%BE%D0%B7%D0%B0%D0%B2%D1%8A%D1%80-%D1%85%D0%B2%D1%8A%D1%80%D0%BB%D0%B8-%D0%B2-%D1%88%D0%B0%D1%85-%D1%83%D1%87%D0%B5%D0%BD%D0%B8%D1%82%D0%B5-news700821.html", "text": "Динозавър с размерите на миеща мечка и покрит с пера, бродил на територията на Китай преди 130 милиона години, е споделял обща отличителна черта със северноамериканските космати бозайници - лента край очите, като домино, предаде БНР, цитирайки Ройтерс. При птиците, които са еволюционни потомци на динозаврите, маската често прикрива очите. Анализите на фосилизирани пера на синозавроптерикс, разкриха, че освен маската той е имал оцветен в бяло корем, тъмна окраска на гърба и раирана опашка. Синозавроптериксът е бил дълъг един метър, ходел е на два крака и е имал къси предни крайници и много дълга опашка. Предходни изследвания установиха, че тъмните му пера са били кафеникавочервени на цвят. Имал е малки, остри зъби и се е хранел с дребни гръбначни животни, като гущерите.", "date": "2017.10.29", "title": "Уникален динозавър хвърли в шах учените"}
{"url": "http://pik.bg/%D0%B1%D0%BB%D0%B8%D0%B7%D0%BE-200-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%B3%D0%B0%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B3%D0%BE%D0%BB%D1%8F%D0%BC-%D0%B3%D0%BE%D1%80%D1%81%D0%BA%D0%B8-%D0%BF%D0%BE%D0%B6%D0%B0%D1%80-%D0%B2-%D0%B1%D1%80%D0%B0%D0%B7%D0%B8%D0%BB%D0%B8%D1%8F-news700826.html", "text": "Стотици доброволци помагат на пожарникарите в борбата с горския пожар, опустошил повече от една четвърт от националния парк в бразилския централен щат Гояс, предаде Voice of America, цитиран от Фокус. Министерството на околната среда на Бразилия съобщава, че близо 640 хил. декара от общо 2, 3 млн. декара площ на националния парк „Чапада дос Ведейрос“ са изгорели, откакто пожарът е избухнал на 10 октомври. Съобщава се, че близо 200 местни помагат на разположените за справяне със ситуацията 180 пожарникари. Местните власти очакват огънят да бъде потушен в близките дни.", "date": "2017.10.29", "title": "Близо 200 доброволци се включиха в гасенето на голям горски пожар в Бразилия"}
{"url": "http://pik.bg/%D0%B3%D0%BE%D1%82%D0%B2%D1%8F%D1%82-%D1%81%D0%B5-%D0%BD%D0%BE%D0%B2%D0%B8-%D0%BC%D0%B8%D1%81%D0%B8%D0%B8-%D0%B4%D0%BE-%D0%BB%D1%83%D0%BD%D0%B0%D1%82%D0%B0-news700824.html", "text": "До 6 месеца американската компания \"Муун експрес\" може да организира експедиция до Луната, предаде ТАСС. Агенцията се позовава на предприемаат Навин Джейн. \"Муун експрес\" е получила разрешениеда спусне модул на лунната повърхност. През март догодина индийски космически апарат ще достави на Луната вседеход, съобщи списание \"Лайф\". Мисията \"Чандраян-2\" ще включва лунен орбитален апарат, спускаем модул и вседеход. Апаратите ще изследват сеизмичната активност на Луната и лунния прах. Двете мисии ще възобновят проучването на Луната.", "date": "2017.10.29", "title": "Готвят се нови мисии до Луната"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B2%D1%80%D1%8A%D1%89%D0%B0-%D0%BD%D0%B0-%D0%B1%D1%81%D0%BF-%D1%81%D0%B2%D0%B8%D0%BA%D0%B2%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D1%80%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B3%D0%B5%D1%80%D0%B1-news700830.html", "text": "ГЕРБ На последните парламентарни избори българските граждани избраха отново ГЕРБ да управлява страната. Гражданите решиха, че не желаят „алтернативата“, която им предлагаха Корнелия Нинова и БСП. Гражданите решиха Нинова да остане в опозиция. Благодарение на тези решения на гражданите, днес икономическата стабилност в страната е на лице, страната ни бележи стабилен икономически ръст, чуждестранните инвеститори откриват нови предприятия в България, доходите се увеличават постепенно, градовете и селата се преобразяват, инфраструктурните обекти вървят в срокове, България е надежден партньор в ЕС и НАТО и българският глас се чува от всички. На тези неща ли предлага отново алтернатива БСП?\" Във връзка с ескалирането на политическия тон и използването на езика на омразата от страна на БСП, председателят на ГЕРБ Бойко Борисов свиква от 10.00 часа днес разширено заседание на Изпълнителната комисия на партията. Това съобщиха от пресцентъра на . В заседанието ще вземат участие членовете на ИК, министри и депутати от ГЕРБ. В позицията на ПП ГЕРБ се посочва следното:", "date": "2017.10.29", "title": "Борисов отвръща на БСП! Свиква извънредно заседание на ръководството на ГЕРБ"}
{"url": "http://pik.bg/%D1%82%D1%80%D0%BE%D0%BF%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B1%D1%83%D1%80%D1%8F-%E2%80%9E%D1%84%D0%B8%D0%BB%D0%B8%D0%BF%E2%80%9C-%D1%81%D0%B5-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0-%D0%BA%D1%8A%D0%BC-%D1%84%D0%BB%D0%BE%D1%80%D0%B8%D0%B4%D0%B0-news700829.html", "text": "Тропическата буря „Филип“ е връхлетяла Куба с проливни дъждове и в момента се приближава към американския щат Флорида и към Бахамските острови, предаде Voice of America, цитирани от Фокус. Националният център за урагани на САЩ съобщава, че скоростта на вятъра в бурята достига до 65 км/ч. Метеоролозите предполагат, че над 15 сантиметра дъжд ще се изсипят над Флорида. Южната част на Флорида бе подложена през септември на урагана четвърта категория „Ирма“, причинил щети в размер на над 30 млрд. долара.", "date": "2017.10.29", "title": "Тропическата буря „Филип“ се приближава към Флорида"}
{"url": "http://pik.bg/%D0%BE%D1%81%D1%82%D0%B0%D0%B2%D0%B5%D1%82%D0%B5-%D0%B7%D0%B0%D0%B4%D1%80%D1%8A%D0%B6%D0%BA%D0%B8%D1%82%D0%B5-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%B7%D0%B0-%D0%B7%D0%B0%D0%B1%D0%B0%D0%B2%D0%BB%D0%B5%D0%BD%D0%B8%D0%B5-%D0%B8-%D0%BD%D0%BE%D0%B2%D0%B8-%D0%BA%D0%BE%D0%BD%D1%82%D0%B0%D0%BA%D1%82%D0%B8-news700827.html", "text": "– Благоприятно време за любов, творчество и духовно търсене. Всички дела вървят добре. Дори да има неблагоприятни събития, те ща са краткотрайни. Плановете приведете в съответствие с реалността. Благоприятно е за развитие на партньорските отношения, укрепване на връзките и контакти. Отделете време за родители, роднини, на децата си и своето семейство. Не се препоръчва уединение. По-малко емоции влагайте! 11 лунен ден започва в 14:33ч и продължава до 15:07ч на следващия ден – Символ е огнения меч и короната. Един от най-силните енергийни дни. Ден на победата и безсмъртието. Необходимо е предпазливост и внимание във всички дела. В човек се пробужда огромна сила, която трябва да бъде отправена към съзидание. Добре е да се избягва физическото натоварване и никакви сериозни дела да не се предприемат. Желателно е да не пипате железни предмети. Всичко, което започнете сега, трябва да бъде доведено до край. Всички негативни влияния от предишни периоди се неутрализират и следователно всички ваши обмислени действия ще имат много шансове за успех. Увеличава се личната харизма, сексуалния потенциал, жизнеността. По принцип много неща, които започват в такъв специален ден, имат подкрепата на духовните йерархии и успех. Не се препоръчва пасивност, но и да се претоварвате е неуместно. Този ден да не се реже, къса, сече нищо, да не се убиват насекоми. Подходящо е за начало на гладуване. Лошо е да се преяде. Заболяванията започнали в този период са често непредсказуеми и по-опасни за жените, отколкото за мъжете. Ако получите необективна критика от някой около вас, не започвайте да се оправдавате за всичко и да се обяснявате надълго и нашироко, сякаш наистина сте виновни. Вместо това задайте контра въпрос на нападателя и сега той ще трябва да се обяснява какво е искал да каже. Ако се противите, показвате, че обидата се е просмукала във вас. Секс - Подходящ ден за романтика и интимност, за забавление и разкрепостяване. Предразсъдъци и срамежливост остават на заден план и неустоимото желание за секс се разпалва. Разрешен е секса, но само ако е по взаимно желание и трябва да се основава на духовна основа, а не на животинската похот. В противен случай може да възникне главоболие или болки в гърба. На този лунен ден не позволявайте да се създаде напрежение между вас и близкия човек. По-добре покажете загриженост, направете подарък, покажете любовта си. Ако сте женени и мечтаете за дете, това е един от най-добрите дни за зачеване. Подстригване - В този период можете да се подстригвате, а ако не сте имали такива намерения, то подрежете косата си поне на милиметър. Това ще освободи излишната негативна енергия. Сънищата нямат никакво значение. Луната прави тригон с Юпитер ( точно време 09:55ч)). Този аспект носи късмет и благополучие, възможност за добри перспективи. Благоприятно време за подобряване жизнените условия. Луната и Слънцето сключват тригон (точното време е 15:35ч), което е период на хармонизация и стабилност. Хората ще се чувстват оживени и в приповдигнато настроение. Благоприятно е за нови контакти. Луната e в знак Водолей. Емоциите са променливи, трудно предсказуеми. Нуждаем се от повече свобода и новости. Съзнанието е по-отворено към нови идеи. Характерни са обаче и повече нервност, както и внезапни емоционални кризи. Уязвими са коленете, долните стави, очите също. Да не се тича, да не се върви продължително или да се стои дълго време прав. След 18:23ч Луната преминава на празен ход. 10 лунен ден продължава до 14:33ч.", "date": "2017.10.29", "title": "Оставете задръжките, днес е ден за забавление и нови контакти"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%B7%D0%B0%D1%8F%D0%B2%D0%B8-%D1%87%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8%D1%82%D0%B5-%D0%B7%D0%B0-%D0%B4%D0%B6%D0%BE%D0%BD-%D0%BA%D0%B5%D0%BD%D0%B5%D0%B4%D0%B8-%D1%81%D0%B0-%D0%B1%D0%B8%D0%BB%D0%B8-%D0%BE%D0%B1%D0%BD%D0%B0%D1%80%D0%BE%D0%B4%D0%B2%D0%B0%D0%BD%D0%B8-%E2%80%9E%D1%82%D0%B2%D1%8A%D1%80%D0%B4%D0%B5-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE%E2%80%9C-news700831.html", "text": "Президентът на САЩ Доналд Тръмп заяви, че секретните документи за убийството на Джон Кенеди през 1963 г. са били обнародвани „твърде предсрочно“, съобщава The Hill, цитиран от Фокус. Изданието се позовава на съобщение на Тръмп в личиня му профил в „Туитър“. „Документите за Джон Кенеди бяха обнародвани твърде предсрочно“, е написал Тръмп в социалната мрежа. Администрацията на Тръмп публикува около 2 800 документа около убийството на Кенеди. Датата е определена от Конгреса през 1992 г. Президентът блокира публикуването на около 3 000 документи, но неговата администрация съобщи, че ще публикува редактирани техни версии в следващите месеци.", "date": "2017.10.29", "title": "Доналд Тръмп заяви, че документите за Джон Кенеди са били обнародвани „твърде предсрочно“"}
{"url": "http://pik.bg/%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B0-%D0%BF%D1%80%D0%BE%D0%B4%D1%83%D0%BA%D1%86%D0%B8%D1%8F-%D1%89%D0%B5-%D1%81%D0%B5-%D1%81%D0%BD%D0%B8%D0%BC%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B5%D0%B7-%D0%BD%D0%BE%D0%B5%D0%BC%D0%B2%D1%80%D0%B8-news700834.html", "text": "Американската суперпродукция Bad boy ще снима екип от Холивуд в началото на ноември на Братската могила в Пловдив, съобщава Трафикнюз. В продължение на четири дни кинаджиите ще работят под тепетата, а повечето от снимките ще бъдат нощни. Очаква се в Пловдив да пристигне и много известен холивудски актьор, чието име обаче организаторите от българска страна „Ню Бояна филмс“ пазят ревниво в тайна. Сюжетът на Bad boy се базира на популярен комикс, който разказва историята на смел супергерой. Като истински свръхчовек той спасява света от лошите и оцелява в невъзможни ситуации. Затова по време на снимките под тепетата  кинаджиите ще вдигнат пушилка – ще има пироефекти и гонки. Те ще се случат извън покритата част на Братската могила, за да не бъде увреден паметникът. От продукцията са били уведомени, че трябва да пазят тишина след 22:00 часа и те са гарантирали, че работата им няма да притесни живеещите в района. Холивудският екип пристига с много техника и собствена охрана, която ще ограничи достъпа на зяпачи и папараци по време на снимачния процес.", "date": "2017.10.29", "title": "Холивудска продукция ще се снима в Пловдив през ноември"}
{"url": "http://pik.bg/%D0%B3%D0%B5%D0%BD%D0%B5%D1%80%D0%B0%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%BD%D0%B0-%D0%BD%D0%B0%D1%82%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D1%87%D0%BB%D0%B5%D0%BD%D0%BA%D0%B8-%D0%BD%D0%B0-%D0%B0%D0%BB%D0%B8%D0%B0%D0%BD%D1%81%D0%B0-%D1%81%D0%B0-%D0%B2-%D0%BE%D0%B1%D1%81%D0%B5%D0%B3%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%82%D0%B5-news700828.html", "text": "Генералният секретар на НАТО Йенс Столтенберг заяви, че страните-членки на НАТО и Европа са в обсега на севернокорейските ракети, но въпреки това Алиансът разполага със способността и решимостта да нанесе контраудар в случай на провокации, предаде РИА Новости, цитиарни от Фокус. „Признаваме, че Европа се намира в обхвата на ракетите (на Северна Корея – бел.р.) Страните от НАТО също са под заплаха“, каза Столтенберг в интервю за японския вестник Yomiuri Shimbun и добави, че „НАТО разполага със способността и решимостта да нанесе контраудар“. В същото време генералният секретар на Алианса подчерта, че е нужно засилване на натиска над Пхенян чрез икономически санкции, за да се започнат преговори със севернокорейското ръководство.", "date": "2017.10.29", "title": "Генералният секретар на НАТО предупреди: Членки на Алианса са в обсега на севернокорейските ракети"}
{"url": "http://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D0%B5%D0%BB%D0%BE-%D0%BF%D0%BE%D0%B4%D0%B2%D0%B8%D1%81-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BB%D0%B5%D0%B3%D0%BD%D0%B0%D0%BB%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BD%D0%B0-%D0%BF%D1%8A%D1%82%D1%8F-%D1%81%D0%BC%D0%BE%D0%BB%D1%8F%D0%BD---%D1%80%D1%83%D0%B4%D0%BE%D0%B7%D0%B5%D0%BC-news700897.html", "text": "Жители на село Подвис излязоха на протест на международния път Смолян – Рудозем, съобщи Би Ти Ви. Те настояват за ограничаване на скоростта по натоварената отсечка от пътя, която преминава през селото. Пътуващите към Смолян, Мадан, Златоград и Рудозем минават през селото. Трафикът е интензивен, като въпреки пешеходните пътеки и сигнализациите, ограниченията не се спазват. Хората поискаха да бъдат поставени \"легнали полицаи\".", "date": "2017.10.29", "title": "Протест! Жители на село Подвис поискаха \"легнали полицаи\" на пътя Смолян - Рудозем"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D0%BE%D1%81%D0%B5%D0%BD-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D1%81%D0%B8-%D1%80%D0%B0%D0%B7%D0%B4%D0%B5%D0%BB%D1%8F%D0%BC%D0%B5-%D1%81%D0%B5-%D0%BF%D0%BE-%D0%B2%D0%B7%D0%B0%D0%B8%D0%BC%D0%BD%D0%BE-%D1%81%D1%8A-news700867.html", "text": "Росен Плевнелиев продължава да отбягва темата за развода си. По време на гостуването си в сутрешния блок на Би Ти Ви той все пак потвърди, че се разделя със съпругата си Юлиана. \"Когато човек дава всичко от себе си винаги има надежда. Позитивната енергия и Господ помагат да намерим себе си. Гледам с надежда, както в личен план, така и в професионален\", заяви Плевнелиев. След това обаче потвърди за развода: \"Да, по взаимно съгласие е. Не искам да говоря. процедурата върви. Тя е в ход\", заяви той.", "date": "2017.10.29", "title": "ИЗВЪНРЕДНО! Президентът Росен Плевнелиев проговори за развода си: Разделяме се по взаимно съгласие. Процедурата е в ход"}
{"url": "http://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D0%BF%D0%BE%D0%B8%D1%81%D0%BA%D0%B0-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D0%B8%D1%81%D0%BC%D0%B0-%D0%BD%D0%B0-%D1%85%D0%B8%D0%BB%D0%B0%D1%80%D0%B8-%D0%BA%D0%BB%D0%B8%D0%BD%D1%82%D1%8A%D0%BD-news700838.html", "text": "Американският президент Доналд Тръмп се е обърнал към Държавния департамент с призив да бъде ускорено разсекретяването на служебна кореспонденция на бившата първа дама и държавен секретар на САЩ Хилари Клинтън, съобщава CNN, позовавайки се на свои високопоставени източници. Според информацията, Държавният департамент разполага с близо 40 000 страници документи, в които се съдържа служебна кореспонденция на Хилари Клинтън от личната й елекстронна поща. По-рано самата Клинтън призна, че кореспонденцията й от личната поща е най-важната и голяма грешка, заради която, според нея, се е стигнало до загубата й в последните президентски избори.", "date": "2017.10.29", "title": "Доналд Тръмп поиска разсекретяване на писма на Хилари Клинтън"}
{"url": "http://pik.bg/%D0%BE%D1%81%D0%B5%D0%BC-%D1%8F%D0%BF%D0%BE%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D1%81%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%BA%D1%80%D0%B0%D0%B9-%D0%B0%D0%BD%D1%82%D0%B0%D0%BB%D0%B8%D1%8F-news700864.html", "text": "Осем души са ранени при пътен инцидент с туристически автобус в Турция, предаде РИА Новости, цитирани от Фокус. По информация на местната полиция, автобусът се е преобърнал в района на Аксеки, в провинция Анталия. В автобуса са пътували 18 японски туристи, от които осем са получили леки наранявания.", "date": "2017.10.29", "title": "Осем японски туристи са ранени при катастрофа на автобус край Анталия"}
{"url": "http://pik.bg/%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%87%D0%BB%D0%B5%D0%BD%D0%BE%D0%B2%D0%B5-%D0%B8-%D1%81%D0%B8%D0%BC%D0%BF%D0%B0%D1%82%D0%B8%D0%B7%D0%B0%D0%BD%D1%82%D0%B8-%D0%BD%D0%B0-%D0%B3%D0%B5%D1%80%D0%B1-%D1%89%D0%B5-%D1%87%D0%B8%D1%81%D1%82%D1%8F%D1%82-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%82%D0%B5-%D0%B4%D0%BE%D0%BC%D0%BE%D0%B2%D0%B5-%D0%B2-%D0%BA%D0%B0%D0%BC%D0%B5%D0%BD%D0%BE-news700840.html", "text": "ПП ГЕРБ Народни представители от ГЕРБ - Бургас заедно с общински съветници, членове и симпатизанти на партията ще участват в почистването на наносите от засегнатите домове на хората в най-пострадалите населени места в община Камено. Това съобщиха от пресцентъра на . Към бургаската група ще се присъединят доброволци от ГЕРБ - Варна и жители на варненския квартал \"Аспарухово\", който пострада по подобен начин през 2014 г. Сборният пункт е на паркинга на магазин МЕТРО в 10.00 часа днес и ще се осъществява с личен транспорт. Инициативата идва след разговори с жителите на засегнатите села Ливада, Полски извор и Черни връх, които споделиха, че имат най-голяма нужда от физическа помощ в изнасянето на придошлата земна маса в дворовете и приземните етажи на къщите. В община Камено са установени 120 домакинства, които са пострадали от наводнението.", "date": "2017.10.29", "title": "Депутати, членове и симпатизанти на ГЕРБ ще чистят наводнените домове в Камено"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%BD%D0%BE-%D1%84%D0%B0%D0%BA%D1%82-%D0%B8%D0%B7%D0%BC%D0%B0%D0%BC%D0%BD%D0%B8%D0%BA-%D0%BE%D1%82-%D0%BC%D0%BE%D0%BD%D1%82%D0%B0%D0%BD%D0%B0-%D1%81%D0%B5-%D1%80%D0%B0%D0%B7%D0%BA%D0%B0%D1%8F-%D0%BF%D1%80%D0%B8%D0%B7%D0%BD%D0%B0-%D1%81%D0%B5-%D0%B7%D0%B0-%D0%B2%D0%B8%D0%BD%D0%BE%D0%B2%D0%B5%D0%BD-%D0%B8-%D0%BE%D1%82%D0%B8%D0%B2%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-news700839.html", "text": "Представял се за бизнесмен 45-годишен мъж, прибирал пари с измама от граждани. Уличен в престъплението, той сам се съгласил да бъде осъден по съкратената процедура и да лежи в затвора, съобщава Конукрент. През февруари миналата година Михаил Б. от Монтана излъгал собственика  на сервиз Евгени И. от Лом, че е представител на фирма от столицата, произвеждаща охранителни щори. Ломчанинът поръчал и платил за   ролетна щора 1 694 лв. Мнимият бизнесмен обаче непрекъснато отлагал доставката под различни предлози и размотавал клиента близо година. Накрая на ломския бизнесмен му станало ясно, че е измамен и сигнализирал полицията. Започнало разследване, превърнало се в дело. Пред съда измамникът се разкаял, като се признал за  виновен и сключил споразумение с прокуратурата за тримесечна ефективна присъда. Михаил Б. обаче бил осъждан условно през 2015 г., когато бил заловен наркотици. Затова към новата му присъда за измама добавили и старата от шест месеца. Междувременно срещу него има още три жалби за измами, които още се разследват и не е изключено докато търка наровете в затвора, отново да се наложи да се изправя пред съда.", "date": "2017.10.29", "title": "НЕВЕРОЯТНО, НО ФАКТ!  Измамник от Монтана се разкая, призна се за виновен и отива в затвора"}
{"url": "http://pik.bg/%D1%80%D0%BE%D1%81%D0%B5%D0%BD-%D0%BF%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D1%81%D0%BA%D0%BE%D1%87%D0%B8-%D0%BD%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA%D0%B0-%D1%81%D0%B8-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B5-%D1%81-%D0%BE%D1%81%D0%BD%D0%BE%D0%B2%D0%BD%D0%B0-%D0%B2%D0%B8%D0%BD%D0%B0-%D0%B7%D0%B0-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B8%D1%8F-%D0%BA%D0%BE%D0%BD%D1%81%D1%83%D0%BB%D1%82-news700875.html", "text": "Това е първият провален Консултативен съвет за националната сигурност в историята на президентството и основната вина за това носи президента. Така бившият държавен глава Росен Плевнелиев коментира в сутрешния блок на Би Ти Ви  състоялото се на два пъти последното заседание на КСНС, на което трябваше да се обсъжда антикорупционния закон и създаването на специален разследващ орган. Първото заседание се провали, тъй като не се събра кворум. „В месеците преди КСНС имаше два алтернативни законопроекта, които е съвсем нормално да влязат в Народното събрание за обсъждане. Държавният глава по-скоро игра ролята на еднопартиен, отколкото на надпартиен президент. Резултатът беше печален”, продйължи с атаките Плевнелиев. По думите му българският народ е свидетел на тоталния провал на целия политически елит по темата с корупцията. На въпрос дали президентската институция трябва да назначава шефа на разследващия орган за корупция, Плевнелиев е категоричен, че не трябва. „Повече от шест месеца бях едноличен ръководител на тази държава, направих две служебни правителства. Представете си, държавният глава еднолично управлява държавата и еднолично назначава органа, който се бори с корупцията и неговия ръководител. Това означава, че държавният глава има безгранична власт и това не е добре”, разясни Плевнелиев. Бившият държавен глава критикува и действията на президента Румен Радев по повод бойкота на военните пилоти от база „Граф Игнатиево”. „Категорично не одобрявам действията на летците. Това за мен оставя горчивото впечатление и неразбиране как функционира Конституцията. Не съм съгласен и с действията на държавния глава, който се опита да защити тези действия, които са поне с нагласата да бъдат противоконституционни”, каза Плевнелиев. Той не отрече, че във военната ни авиация има проблеми, но подчерта, че военните трябва да спазват своята клетва и дълг. На въпрос дали чувства вина за състоянието на авиацията ни в момента, Плевнелиев заяви, че „всеки един политик трябва да чувства вина за състоянието на авиацията”.", "date": "2017.10.29", "title": "Росен Плевнелиев скочи на наследника си: Румен Радев е с основна вина за проваления Консултативен съвет"}
{"url": "http://pik.bg/%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BD%D0%B0%D1%81%D1%82%D0%B0%D0%BD%D0%B0-%D1%81%D0%BF%D0%BE%D0%BA%D0%BE%D0%B9%D1%81%D1%82%D0%B2%D0%B8%D0%B5-news700870.html", "text": "Регионалният премиер Карлес Пучдемон призова каталунците към мирна съпротива на решението на централните испански власти да разпуснат парламента в Барселона. Той заяви, че смята да продължи да върви по пътя на изграждане на самостоятелна държава. Говорителят на кабинета в Мадрид Иниго Мендес де Виго заяви, че каталунците ще имат възможност да се произнесат за бъдещето на региона на изборите, насрочени за края на декември. Той призова Карлес Пучдемон да остане в политиката: Де Виго допълни, че само с участието си в изборите Карлес Пучдемон ще може да представи убедително политическите си идеи. Социологическо проучване, цитирано от испанският вестник \"Паис\", само един от трима жители на Каталуния е за независимост на региона, докато 46 на сто от анкетираните смятат, че Каталуния трябва да остане в състава на Испания, като получи нови и гарантирани права. Междувременно председателят на Европейския парламент Антонио Таяни заяви, че никой никога няма да признае Каталуния за независима държава. Таяни смята, че в Каталуния трябва да се върне върховенството на закона, след като там бе проведен незаконен референдум. Той се обяви против посредничество от страна на ЕС, определяйки кризата като вътрешен проблем на Испания. Неочаквано спокойно остава в Каталуния, след като вчера испанското правителство пое управлението на региона, съъобщи БНР. Снощи около 150 души на мотори и в леки коли преминаха по улиците на Барселона, развявайки знамената на Испания и Каталуния, за да покажат солидарността си с испанската национална полиция, и несъгласието си с обявената в петък независимост на Каталуния. В Барселона днес ще се проведе протестна акция срещу отделянето на Каталуния от Испания.", "date": "2017.10.29", "title": "В Каталуния настана спокойствие"}
{"url": "http://pik.bg/%D0%B2%D0%B7%D1%80%D0%B8%D0%B2-%D0%BD%D0%B0-%D0%B3%D0%B0%D0%B7%D0%BE%D0%B2%D0%B0-%D0%B1%D1%83%D1%82%D0%B8%D0%BB%D0%BA%D0%B0-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D0%BF%D1%80%D0%BE%D0%B7%D0%BE%D1%80%D1%86%D0%B8-%D0%B6%D0%B8%D0%BB%D0%B8%D1%89%D0%B5-%D0%B2-%D0%B3%D0%BE%D1%86%D0%B5-%D0%B4%D0%B5%D0%BB%D1%87%D0%B5%D0%B2-news700849.html", "text": "Газова бутилка гръмна в жилище в Гоце Делчев, съобщава Струма.бг. Инцидентът е станал на улица „Дунав“. На място веднага се отзовал екип пожарникари. Няма пострадали хора при инцидента, но прозорците на дома са изпочупени. Причината за инцидента се изяснява.", "date": "2017.10.29", "title": "Взрив на газова бутилка остави без прозорци жилище в Гоце Делчев"}
{"url": "http://pik.bg/%D1%81%D0%B0%D1%89-%D1%89%D0%B5-%D0%B8%D0%B3%D1%80%D0%B0%D1%8F%D1%82-%D0%B2%D0%B0%D0%B6%D0%BD%D0%B0-%D0%B8-%D0%BA%D0%BE%D0%BD%D1%81%D1%82%D1%80%D1%83%D0%BA%D1%82%D0%B8%D0%B2%D0%BD%D0%B0-%D1%80%D0%BE%D0%BB%D1%8F-%D0%BD%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%BE%D1%84%D0%BE%D1%80%D0%BC%D1%8F%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%80%D0%B8%D0%B6%D0%BA%D0%BE%D1%82%D0%BE-%D0%BA%D0%BB%D0%B8%D0%BC%D0%B0%D1%82%D0%B8-news700784.html", "text": "САЩ ще играят важна и конструктивна роля на преговорите за оформянето на Парижкото климатично споразумение, които ще се проведат следващия месец, предава Ройтерс . Американски представители заявиха, че ще бъдат конструктивни на срещата, която ще се проведе от 6 до 17 ноември в Бон, за да се изработи „правилник“ за плана, който предвижда изместването на световната икономика от въглеводородите. Вашингтон все още запазва мястото си на преговорите, тъй като никоя страна не може да напусне споразумението преди 2020-та година. „Режимът на Тръмп трябва да се махне, и да не държи другата част от света като заложници“, заяви Иън Фрай, който е представител на застрашената от потъване и морски бурии държава Тувалу. Въпреки подобни критики, САЩ заявиха, че ще „изпратят позитивни сигнали“.", "date": "2017.10.29", "title": "САЩ ще играят важна и конструктивна роля на преговорите за оформянето на Парижкото климатично споразумение"}
{"url": "http://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BB%D1%8E%D0%B1%D0%B8%D0%BC%D0%B8%D1%8F-%D1%87%D0%B0%D1%81%D0%BE%D0%B2%D0%BD%D0%B8%D0%BA-%D0%BD%D0%B0-%D0%BF%D0%BE%D0%BB-%D0%BD%D1%8E%D0%BC%D0%B0%D0%BD-%D0%B7%D0%B0-%D1%84%D0%B5%D0%BD%D0%BE%D0%BC%D0%B5%D0%BD%D0%B0%D0%BB%D0%BD%D0%B8%D1%82%D0%B5-178-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news700782.html", "text": "Любимият ръчен часовник на актьора Пол Нюман бе продаден на търг в Ню Йорк за феноменалните 17,8 млн. долара. Цената на \"Ролекс Космограф Дайтона\" бе определена във война на наддаване между двама мъже, продължила повече от 12 минути и разби досегашния рекорд на аукционната къща \"Филипс\", чийто най-скъпо продаден часовник струваше 11,1 млн. долара. Знаменитата холивудска звезда Пол Нюман получава часовника като подарък от жена си Джоан Удуърд малко след като двамата участват заедно във филма Winning през 1969 г. Тъй като именно лентата на Голдстоун поражда у актьора страстта към професионалните състезания с коли, жена му поръчва на часовника да се гравира \"Карай ме внимателно\". От този момент Нюман не сваля легендарния \"Ролекс Дайтона\" дори за миг от китката си, докато стрелките не спират мистериозно през 80-те години. През 1984 г. той го дава на колежанското гадже на дъщеря си Елинор \"Нел\" Нюман, при когото той е останал и досега. Макар и двамата да не са вече заедно все още са добри приятели и именно те са решили да продадат часовника и да дарят средствата на фондацията, кръстена на баща й.", "date": "2017.10.29", "title": "Продадоха любимия часовник на Пол Нюман за феноменалните 17,8 млн. долара"}
{"url": "http://pik.bg/%D0%B4%D0%B6%D0%BE%D1%80%D0%B4%D0%B6-%D0%BC%D0%B0%D0%B9%D0%BA%D1%8A%D0%BB-%D0%BF%D0%B0%D0%BA-%D0%BE%D0%B3%D0%BB%D0%B0%D0%B2%D0%B8-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BB%D0%B0%D1%81%D0%B0%D1%86%D0%B8%D1%8F-%D0%B7%D0%B0-%D0%B0%D0%BB%D0%B1%D1%83%D0%BC%D0%B8-news700787.html", "text": "Албумът \"Listen Without Prejudice\" на Джордж Майкъл, който почина преди 10 месеца, отново е начело в британската класация по продажби, 27 години години след като за пръв път я оглави, предаде АФП. Ремастерираната версия на албума, излязъл през 1990 г., бе пусната в продажба на 20 октомври. През първата седмица след появата й на пазара са продадени 56 000 копия от нея във Великобритания. Това е рекорд за преиздаден диск. \"Listen Without Prejudice\" - вторият соло албум на Джордж Майкъл, след като той напусна дуото \"Уам\", бе заел първо място по продажби за една седмица в годината на издаването му. От него са продадени 8 милиона копия в целия свят. Джордж Майкъл се бе заел лично с преиздаването на диска. Ремастерираната му версия включва неиздадени по-рани песни, ремикс на \"Fantasy\" с участието на Найл Роджърс, както и видеозапис на акустичен концерт в рамките на предаване \"MTV Unplugged\" през 1996 г. Издаването на новата версия на диска съвпадна с излизането на документалната лента \"Джордж Майкъл: Freedom\" по екраните на 16 октомври. \"Listen Without Prejudice\" - вторият соло албум на Джордж Майкъл, след като той напусна дуото \"Уам\", бе заел първо място по продажби за една седмица в годината на издаването му. От него са продадени 8 милиона копия в целия свят. Джордж Майкъл се бе заел лично с преиздаването на диска. Ремастерираната му версия включва неиздадени по-рани песни, ремикс на \"Fantasy\" с участието на Найл Роджърс, както и видеозапис на акустичен концерт в рамките на предаване \"MTV Unplugged\" през 1996 г. Издаването на новата версия на диска съвпадна с излизането на документалната лента \"Джордж Майкъл: Freedom\" по екраните на 16 октомври.", "date": "2017.10.29", "title": "Джордж Майкъл пак оглави британската класация за албуми"}
{"url": "http://pik.bg/%D1%82%D1%83%D1%80%D1%81%D0%BA%D0%B8%D1%82%D0%B5-%D0%B2%D0%BE%D0%B5%D0%BD%D0%BD%D0%B8-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B2%D1%82%D0%BE%D1%80%D0%B8-%D0%BD%D0%B0%D0%B1%D0%BB%D1%8E%D0%B4%D0%B0%D1%82%D0%B5%D0%BB%D0%B5%D0%BD-%D0%BF%D1%83%D0%BD%D0%BA%D1%82-%D0%B2-%D0%B8%D0%B4%D0%BB%D0%B8%D0%B1-news700786.html", "text": "Турските въоръжени сили установиха втори наблюдателен пункт в северозападната сирийска провинция Идлиб, предава иранската информационна агенция FARS. Пунктът бе установен източно от село Салвах, където по-рано бе изграден и първият пункт. Общият брой на тези пунктове ще достигне до 14. Турските действия са в рамките на споразумението за Сирия, което Русия, Иран и Турция постигнаха в Астана.", "date": "2017.10.29", "title": "Турските военни установиха втори наблюдателен пункт в Идлиб"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B7%D0%B0-%D1%81%D0%BB%D1%83%D1%87%D0%B0%D1%8F-%D1%81-%D0%BB%D0%B5%D1%82%D1%86%D0%B8%D1%82%D0%B5-%D0%B2-%D0%B3%D1%80%D0%B0%D1%84-%D0%B8%D0%B3%D0%BD%D0%B0%D1%82%D0%B8%D0%B5%D0%B2%D0%BE-%D1%82%D0%BE%D0%B2%D0%B0-%D0%BD%D0%B5-%D0%B5-%D0%B1%D1%83%D0%BD%D1%82-%D0%BD%D0%B8%D1%82%D0%BE-%D0%B4%D1%8A%D1%80%D0%B6%D0%B0%D0%B2%D0%BD%D0%B0--news700852.html", "text": "\"Тези момчета не са отказали да изпълняват своя служебен дълг. Когато те се възползват от правото си да не правят тренировки поради притеснения или лошо време, това е тяхно законно право\", каза в \"Събуди се\" по Нова телевизия военният министър Красимир Каракачанов . Според него проблемът не бил създаден от самите авиатори, а от квалифицирането на деянието им като бунт. \"За съжаление този случай беше използван политически. Още на следващия ден БСП скочи. И казвам, че тук не става дума за национална измяна. Аз предпочитам млади и буйни войници, отколкото заспали плъхове, които само чакат ден да мине друг на дойде\", уточни Каракачанов. Скоро се очаква да дойде комисия, която да провери как могат да се ремонтират и модернизират военните ни самолети. \"За да не повторят грешките в Западна Европа и да не се допуснат ексцесиите с атентатите в Париж, Лондон, трябва да се вземат мерки срещу радикалния ислям\", поясни Красимир Каракачанов.Той уточни, че религиите вече се използват за политика.  \"Знаем, че водата в Черно море е солена.Трябва ли да я изпием, за да разберем, че е такава\", разгневи се вицепремиерът. за отказа на летците в авиобаза \"Граф Игнатиево\" да участват във военно обучение заради състоянието на изтребителите", "date": "2017.10.29", "title": "ЕКСКЛУЗИВНО! Каракачанов за случая с летците в \"Граф Игнатиево\": Това не е бунт, нито държавна измяна, а напълно законно право"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%B7%D0%B0%D0%B3%D0%B8%D0%B2%D0%B0%D1%82-%D0%B8-%D0%B1%D0%B5%D0%B7-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F-%D0%BF%D1%80%D0%B8-%D0%B2%D0%BE%D0%B9%D0%BD%D0%B0-%D0%BD%D0%B0-%D0%BA%D0%BE%D1%80%D0%B5%D0%B9%D1%81%D0%BA%D0%B8%D1%8F-%D0%BF%D0%BE%D0%BB%D1%83%D0%BE%D1%81-news700732.html", "text": "Стотици хиляди хора могат да загинат през първите няколко дни при възобновяване на конфликта на Корейския полуостров, дори и да не бъде използвано ядрено оръжие. Това става ясно от нов доклад на Конгресната изследователска служба, цитиран от \"Блумбърг\". Вземайки под внимание гъстотата на населението на полуострова, евентуален военен конфликт може да засегне 25 милиона души от двете страни на границата, включително най-малко 100 000 американски граждани, според изпратената на американски конгресмени оценка, която е поместена в доклад от 62 страници. Северна Корея може да разчита на стотици хиляди артилерийски снаряда, за да нанесе унищожителен удар на Сеул. Дори и превантивен удар няма да предотврати масови жертви при евентуален конфликт. Дори и Северна Корея да \"използва само конвенционални муниции, изчисленията варират между 30 000 и 300 000 загинали през първите дни на войната\", се отбелязва в оценката, като се вземе под внимание способността на КНДР да изстрелва до 10 000 снаряда в минута. Още повече конфликтът може да се разпространи и в него да влязат Китай, Япония и Русия. Подобен конфликт може да въвлече масова мобилизация на американски сили на Корейския полуостров и висок ръст на загинали военнослужещи, пояснява се още. Но в доклада се подчертава, че някои анализи показват, че ако Северна Корея се сдобие с ядрени оръжия и ядрени ракети, които могат да поразят САЩ, това ще е още по-голям риск от започване на регионална война. Превантивен удар от САЩ може да доведе до риск от прекъсване на отношенията с Китай, която има над 1 трилион долара в американски облигации. Алармира се, че при конфликт на Корейския полуостров може да възникне голям приток от бежанци към Североизточен Китай. КНДР и Южна Корея нямат мирен договор, а само примирие от Корейската война през 1950-1953 г.", "date": "2017.10.29", "title": "Шокираща прогноза: Стотици хиляди загиват и без ядрени оръжия при война на Корейския полуостров"}
{"url": "http://pik.bg/%D0%BD%D0%B0%D0%B9-%D0%BC%D0%B0%D0%BB%D0%BA%D0%BE-13-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%BE%D0%BC%D0%B0%D0%BB%D0%B8%D1%8F-news700808.html", "text": "Най-малко 13 души загинаха и повече от 16 бяха ранени при няколко атентата в сомалийската столица Могадишу. Тази вечер терорист взриви джихадистка жилетка близо до популярен хотел, каза за Асошиейтед прес капитан Хомаде Хюсеин. По-рано имаше друго нападение срещу хотел \"Наса-Хаблод\", често посещаван от политици и хора от елита на Могадишу. Отговорност за атаката пое екстремистката групировка \"Аш Шабаб\", която заяви, че нейни бойци са влезли в хотела. Преди това пред него избухна кола бомба. Няколко минути по-късно проехтя втори взрив. От хотела се чуваше стрелба. Съобщено бе, че силите за сигурност се бият с екстремисти, намиращи се на последния етаж на хотела. Преди няколко седмици около 300 души загинаха при подобно нападение, за което според правителството е отговорна \"Аш Шабаб\". Атаката бе най-смъртоносната в историята на страната.", "date": "2017.10.29", "title": "Най-малко 13 са загинали след терористичните атаки в столицата на Сомалия"}
{"url": "http://pik.bg/%D0%BE%D1%82%D0%B2%D0%B0%D1%80%D1%8F%D1%82-%D0%BF%D1%8A%D1%80%D0%B2%D0%B8%D1%8F-%D0%BF%D0%BE%D0%B4%D0%B2%D0%BE%D0%B4%D0%B5%D0%BD-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2-%D0%B5%D0%B2%D1%80%D0%BE%D0%BF%D0%B0-news700802.html", "text": "Дизайнът за първия подводен ресторант в Европа е разкрит, а той изглежда зашеметяващо. Идеята е за наполовина потънал монолит, където гостите ще могат да наблюдават морското дъно, докато се хранят. Това ще бъде възможно през огромен панорамен прозорец. Ресторантът е проектиран от агенцията с творчески поглед Snohetta и ще се намира на най-южната точка на норвежкото крайбрежие. Той също така ще изпълнява и функциите на изследователски център за живота на морските обитатели. Структурата ще изплува върху скалистия бряг. Тя ще се превърне в част от околната среда, спускайки се директно до морското дъно на пет метра под водната повърхност. Гостите не бива да се страхуват, тъй като стените на подводния ресторант ще бъдат с дебелина от един метър. Архитектите смятат, че той ще се превърне в риф за миди. Ресторантът е проектиран за 80 – 100 гости, които ще имат възможност да наблюдават морското дъно. Морските дарове вероятно ще бъдат ключови в менюто. В извън работното си време ресторантът ще се превърне в изследователски център за живота на морските обитатели. Планирано е изграждането да започне през февруари 2018 г. Очакваното завършване е февруари / март 2019 г.", "date": "2017.10.29", "title": "Отварят първия подводен ресторант в Европа"}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BD%D1%8F%D0%BC%D0%B0-%D0%BF%D1%80%D0%BE%D1%82%D0%B8%D0%B2-%D0%BF%D1%83%D1%87%D0%B4%D0%B5%D0%BC%D0%BE%D0%BD-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BF%D1%80%D0%B5%D0%B7-%D0%B4%D0%B5%D0%BA-news700791.html", "text": "Испанското правителство заяви, че ще приветства участието на сваления каталунски лидер Карлес Пучдемон на насрочените за декември избори в автономната област, предава Reuters. Говорителят на испанското правителство Иниго Мендес де Виго заяви пред медиите, че Пучдемон е свободен да продължи политическата си кариера, ако желае. „Сигурен съм, че ако Пучдемон реши да вземе участие в тези избори, той ще може да упражни правото си на демократична съпротива“,подчерта испанският правителствен говорител, цитирайки призива на каталунския лидер за „демократична съпротива“.", "date": "2017.10.29", "title": "Правителството на Испания няма против Пучдемон да участва на изборите в Каталуния през декември"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D1%81%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%BA%D0%B0-news700800.html", "text": "Американският министър на отбраната Джеймс Матис заяви, че не може да си представи приемането на Северна Корея като ядрена сила от страна на САЩ, предава Ройтерс. Матис предупреди, че развиването на ядрена и ракетна програма от севернокорейския режим няма да засили, а ще подкопае сигурността му. Южнокорейският министър на отбраната, който бе на срещата с Матис отхвърли идеята за разполагане на ядрено оръжие на Корейския полуостров като отговор на Пхенян.", "date": "2017.10.29", "title": "Американският министър на отбраната не може да си представи приемането на Северна Корея като ядрена сила"}
{"url": "http://pik.bg/%D0%BD%D0%BE%D0%B2%D0%BE-%D0%B8%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BA%D0%BE%D0%BB%D0%BA%D0%BE-%D0%B2%D1%81%D1%8A%D1%89%D0%BD%D0%BE%D1%81%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D1%81%D0%B5%D0%BA%D1%81%D1%8A%D1%82-news700792.html", "text": "Някои го предпочитат дълго, други не чак толкова. Не става въпрос за кафе, а за секс. Благодарение на ново изследване можем да разберем колко дълго всъщност продължава този интимен акт. В проучване са участвали 500 двойки от 5 страни – Холандия, Испания, Турция, Великобритания и САЩ. Те трябвало да измерват колко продължава сексът от проникването до еякулацията в продължение на 4 седмици. Ето и какви са любопитните резултати: Средното време за този времеви отрязък е 5,4 мин. Изненадани ли сте? Има и още... Най-краткото време, в което пенисът е стоял във вагината до еякулация е 33 секунди, а най-дългото – внушителните 44 минути. Оказва се, че изпълнението зависи най-вече от държавата, от която е мъжът и възрастта му. По-младите представители на силния пол издържат средно по 6,5 мин, а тези над 51 години – около 4,3 мин. Любопитен факт е, че за турците същинският сексуален акт трае средно 3,7 минути, което ги прави рекордьори по кратък секс. И употребата на презерватив или обрязването нямат отношение към продължителността на изживяването.", "date": "2017.10.29", "title": "Ново изследване разкрива колко всъщност продължава сексът"}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%B5%D0%BD-%D1%83%D1%81%D0%BF%D0%B5%D1%85-%D0%B7%D0%B0-%D0%BC%D0%BB%D0%B0%D0%B4%D0%B8%D1%82%D0%B5-%D1%84%D1%83%D1%82%D0%B1%D0%BE%D0%BB%D0%BD%D0%B8-%D0%BD%D0%B0%D0%B4%D0%B5%D0%B6%D0%B4%D0%B8-%D0%BD%D0%B0-%D0%B0%D0%BD%D0%B3%D0%BB%D0%B8%D1%8F-news700812.html", "text": "Англия победи с 5:2 на финала срещу Испания и за първи път спечели Световното първенство по футбол до 17 години. На финала в Колката (Индия) халфът Фил Фоудън се разписа на два пъти за обрата на англичаните. \"Ла Фурия\" взе аванс от два гола чрез Серхио Гомес, който вкара в 10-ата и в 31-ата минута, но Райън Брустър от \"Ливърпул\" върна едно попадение преди почивката. Морган Гибс-Уайт изравни в 58-ата минута след пас на Фоудън, който даде аванс за островитяните в 69-ата минута. Марк Гуеи направи резултата 4:2 шест минути преди края на редовното време, а крайното 5:2 беше оформено от футболиста на \"Манчестър Сити\" - Фил Фоудън, в 88-ата минута на двубоя за титлата. В мача за третото място на шампионата до 17 години Бразилия победи с 2:0 срещу Мали.", "date": "2017.10.29", "title": "Невероятен успех за младите футболни надежди на Англия"}
{"url": "http://pik.bg/%D0%B3%D0%BE%D1%80%D0%B5%D1%89-%D0%B0%D0%BD%D0%B0%D0%BB%D0%B8%D0%B7-%D0%BA%D0%B8%D1%82%D0%B0%D0%B9-%D1%82%D0%B2%D0%BE%D1%80%D0%B8-%D0%B8%D1%81%D1%82%D0%BE%D1%80%D0%B8%D1%8F-%D0%B4%D0%BE%D0%BA%D0%B0%D1%82%D0%BE-%D0%BF%D0%BE%D0%B3%D0%BB%D0%B5%D0%B4%D0%B8%D1%82%D0%B5-%D1%81%D0%B0-%D0%BA%D1%8A%D0%BC-%D1%82%D1%80%D1%8A%D0%BC%D0%BF-news700813.html", "text": "Докато новинари и коментатори в САЩ остават вторачени в ежедневните обиди и поведенчески особености на президента Тръмп, на другия край на света се случи нещо наистина историческо. Китай даде знак, че сега смята себе си за другата световна свръхсила и се позиционира като алтернатива, ако не и съперник, на САЩ, пише Фарид Закария във в. \"Вашингтон пост\". Това мнение не се основава на \"гадаене по чаените листенца\" на китайската политика. Това е ясно формулираният възглед на китайски върховен лидер Си Цзинпин. В речта си от миналата седмица пред 19-ия Конгрес на Китайската комунистическа партия Си заяви, че Китай е достигнал \"исторически предел\" и навлиза в \"нова ера\", в която страната ще се превърне в \"могъща сила\" в света и модел за подражание за политическо и икономическо развитие. Той заяви, че китайската \"политическа система е велико творение\", което предлага \"нов избор на другите страни\". И настоя, че страната ревностно ще защитава интересите си, като същевременно ще стане глобален лидер по въпроси като климатичните промени и търговията. Откакто Китай се отказа от маоистката изолация през 70-те години, водещата му философия бе определена от Дън Сяопин. По онова време Китай имаше нужда да се учи от Запада, особено от САЩ, и да се интегрира в съществуващия международен ред. Според Дън той трябва да е смирен и скромен във външната си политика, да не парадира и \"да чака да му дойде времето\". Времето сега настъпи, смята Си, и каза, че Средното царство е готово да \"заеме централно място в света\". Речта на Си е важна, защото на този партиен конгрес стана ясно, че той не е обикновен лидер. Той достигна втори мандат, без да назовава очевидни приемници от следващото поколение партийни кадри, като по този начин контролът му над властта е далеч по-здрав от този на непосредствените му предшественици. Нещо по-важно, партията вгради политическата му мисъл в своя устав - чест, която допреди това бе получил само Мао Цзедун приживе. (Мислите на Дън също бяха добавени, но посмъртно.) Това значи, че докато е жив, Си и идеите му ще властват в Китайската комунистическа партия. Както писа неотдавна в \"Ню Йорк ривю ъв букс\" Андрю Нейтън, политиката на Запада към Пекин като цяло е допускала, че с течение на времето, докато Китай модернизира икономиката си, той ще стане по-плуралистичен и по-отворен към сътрудничество с другите държави. Нейтън обаче добави, че неколцина писатели и журналисти като Джеймс Ман се безпокоят, че Китай вместо това ще остане авторитарен и ще осигури подкрепа на други антидемократични страни. Действителността не е чак толкова крайна, колкото предричаше Ман. Китай остава твърдо авторитарен, всъщност все повече през последните години. Обаче по въпроси като климатичните промени, търговията и Северна Корея, той всъщност оказва все повече съдействие. Макар да се опитва да създаде няколко свои алтернативни международни институции, Китай същевременно е третият по значимост източник на финансиране на ООН и дава втория по значимост принос към бюджета за мироопазващи операции на световната организация. Китай се стреми към преразглеждане на международната система в услуга на своята засилваща се мощ, а не към революция и цялостна замяна на изградения от Запада международен ред. Новото отношение на Китай към света и начинът, по който то се възприема, са отчасти резултат от продължаващата мощ на китайската икономика и растящата политическа самоувереност на партията под управлението на Си. Тези промени обаче се случват и на фона на пълния срив на политическия и морален авторитет на САЩ в света. Неотдавнашно допитване на института Пю регистрира спад от 14 процентни пункта на хората с положително отношение към САЩ в изследваните над 30 страни. Страни като Австралия, Холандия и Канада сега имат по-положително мнение за Китай, отколкото за САЩ. Много от изследваните страни, включително Германия, Чили и Индонезия, имат по-голямо доверие на лидерските умения на Си, отколкото на тези на Тръмп. Китай настъпателно се стреми да подобри имиджа си пред света, като харчи милиарди за чуждестранна помощ, обещава търговия и инвестиции и отваря институти \"Конфуций\" за разпространяване на китайската култура. В същото време, помислете как ли изглеждат САЩ сега в очите на останалия свят. Те са политически парализирани, неспособни да вземат важни решения. Насред все по-раздуващия се дълг инвестициите им в образованието, инфраструктурата и науката и технологиите са крайно недостатъчни. Политиката се е превърнала в жанр от телевизионното риалити, с ежедневни обиди, реплики и цветисти коментари. Историческата роля на водачеството на Америка в света е заменена от ограничена и застинала идеология. Външната политика се е превърнала в политиканска игра, в която Вашингтон нарушава споразумения, променя курса си и прави обрати в политиката почти единствено, за да бележи политически точки пред своите избиратели. Промените в престижа, които наблюдаваме по света, се дължат не толкова на възхода на Китай, колкото на упадъка на САЩ.", "date": "2017.10.29", "title": "Горещ анализ: Китай твори история, докато погледите са към Тръмп"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B4%D1%83%D1%88%D0%B8-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BB%D0%B8-%D0%BA%D1%8A%D1%80%D0%B2%D0%B0%D0%B2%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80-news700807.html", "text": "Турската полиция е задържала четирима души, включително две жени, за които се подозира, че са били членове на „Ислямска държава“ и че са планирали нападение срещу търговски център в Истанбул, предава Анадолската агенция. „Заподозрените са задържани на паркинг в истанбулския квартал „Байрампаша“, който е в европейската част на града“, съобщава анонимен източник от турската полиция. „Единият от заподозрените е прострелян в крака по време на операцията и е закаран в болница“, добави той.", "date": "2017.10.29", "title": "Арестуваха четирима души в Истанбул, подготвяли кърваво нападение в търговски център"}
{"url": "http://pik.bg/%D0%B5%D0%B4%D0%B2%D0%B0-29-%D0%BE%D1%82-%D0%BA%D0%B0%D1%82%D0%B0%D0%BB%D1%83%D0%BD%D1%86%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82-news700809.html", "text": "Само 29 на сто от жителите на Каталуния са за независимост на региона, пише днес испанският вестник \"Паис\", позовавайки се на изследване на испанската компания Метроскопия, съобщи ТАСС. Проучването е обхванало 500 души. 46 на сто от анкетираните смятат, че Каталуния трябва да остане в състава на Испания, като получи нови и гарантирани права. 19 на сто са на мнение, че регионът трябва да остане в Испания и без допълнителни преференции. Вчера каталунският парламент прие резолюция за провъзгласяване на независима република. Веднага след това испанският Сенат ограничи самоуправлението на Каталуния. Премиерът Мариано Рахой уволни каталунския премиер и членовете на правителството, разпусна парламента на областта и насрочи регионални избори на 21 декември избори. Днес каталунският лидер Карлес Пучдемон заяви, че смята да продължи да върви по пътя на изграждане на самостоятелна държава и призова каталунците да оказват мирна съпротива на решението на централните испански власти.", "date": "2017.10.29", "title": "Едва 29% от каталунците искат независимост"}
{"url": "http://pik.bg/%D1%88%D1%83%D0%BB%D1%86-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BD%D0%BE%D0%B2%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news700801.html", "text": "Провалът на преговорите за формиране на коалиция в Германия с участието на консерваторите от ХДС/ХСС, \"Зелените\" и Партията на свободните демократи (FDP) би трябвало да доведе до нови избори за Бундестаг. Това заяви лидерът на Социалдемократическата партия на Германия (SPD) Мартин Шулц в интервю за \"Функе\". Той също така потвърди, че неговата партия няма да преговаря за коалиция с консервативния блок, съставен от Християндемократическия съюз и Християнсоциалния съюз (ХДС/ХСС), докато негов лидер е Ангела Меркел. \"Ако преговорите за коалиция нямат успех, ще са нужни нови избори. Отговорността за това ще носят Ангела Меркел, Хорст Зеехофер, Кристиан Линднер и Джем Йоздемир“, каза той. Шулц заяви, че социалдемократите \"няма да бъдат включени в правителството начело с Меркел“. В същото време той отбеляза, че \"в ХДС отдавна открито говори за времето след нея\". На 24 септември в Германия се проведоха парламентарни избори, но нито една партия не успя да получи абсолютно мнозинство. Трите формации, които изглеждат като единствена възможна коалиция, все още имат много различия помежду си, уточнява ТАСС.", "date": "2017.10.29", "title": "Шулц заговори за нови избори в Германия"}
{"url": "http://pik.bg/%D1%85%D0%B8%D1%82%D1%80%D0%B0-%D1%81%D1%85%D0%B5%D0%BC%D0%B0-%D1%88%D0%BE%D1%84%D1%8C%D0%BE%D1%80%D0%B8-%D1%81%D0%B8-%D0%BA%D1%83%D0%BF%D1%83%D0%B2%D0%B0%D1%82-%D1%81%D0%BA%D0%BE%D0%B1%D0%B8-%D0%B7%D0%B0-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%BA%D0%B0%D1%82%D0%BE-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-news700803.html", "text": "Всеки шофьор може свободно и законно да си закупи скоби досущ като тези за платено паркиране, за да закопчава сам колата си срещу кражба. Услугата се предлага от водещи строителни фирми и водачите могат да се възползват от нея в интернет, пише в. \"Телеграф\". Едно от дружествата дори рекламира продукта си на семинар на КАТ на тема \"Към визия \"нула\" жертви от пътнотранспортни произшествия\" в Правец. От броени седмици на онлайн пазара се предлагат жълтите ограничители и могат да се намерят в два размера. Единият е за \"малки гуми\" с размер от 12 до 16 инча и широчина (следа) на гумата до 205 мм. Цената е 123,50 лв. Другият е за \"големи\" - от 17 до 20 инча и широчина 275 мм срещу 132.50 лв. Услугата е описана като средство \"за сигурност и спокойствие\". Към всеки ограничител се предоставя и един ключ, за да може само собственикът на автомобила да закопчава и откопчава колата си. Засега най-много продажби са се осъществили в София. \"Най-много поръчки имаме от водачи на БМВ, VW, Ауди, Мерцедес и Тойота\", признават продавачите на скоби.", "date": "2017.10.29", "title": "Хитра схема! Шофьори си купуват скоби за паркиране като застраховка за кражба"}
{"url": "http://pik.bg/%D0%B1%D0%B5%D0%B7%D0%BF%D1%80%D0%B5%D1%86%D0%B5%D0%B4%D0%B5%D0%BD%D1%82%D0%BD%D0%BE-%D1%80%D0%B5%D0%BA%D0%BE%D0%BD%D1%81%D1%82%D1%80%D1%83%D0%B8%D1%80%D0%B0%D1%85%D0%B0-%D0%BB%D0%B8%D1%86%D0%B5%D1%82%D0%BE-%D0%BD%D0%B0-%D0%B6%D0%B5%D0%BD%D0%B0-%D0%B6%D0%B8%D0%B2%D1%8F%D0%BB%D0%B0-%D0%BF%D1%80%D0%B5%D0%B4%D0%B8-2400-%D0%B3%D0%BE%D0%B4%D0%B8%D0%BD%D0%B8-%D0%B2%D0%B8%D0%B4%D0%B5%D0%BE-news700764.html", "text": "Посетителите на изложба в германския град Розенхайм могат да погледнат в лицето мумия на 2400 години, предадоха БТА и ДПА. Изследователката Урсула Витвер-Бакофен от университета във Фрайбург реконструирала по дигитален път главата на мумията, без да премахва ленените й ленти. Посетителите могат да се полюбуват на изображение на жена с черна коса, тъмни очи, тънки устни и малки бръчки по лицето. \"Много съм щастлив от получените резултати\", заяви експертът по мумиите Оливер Гауерт. Той е сътрудник на музей в Хилдесхайм, който е партньор в организирането на изложбата. \"Мумията е на жена над 60-годишна възраст, която живяла в Луксор и имала само 5 зъба. Социалният й статус обаче бил висок\", поясни експертът. Изложбата ще продължи до 17 декември.", "date": "2017.10.29", "title": "Безпрецедентно! Реконструираха лицето на жена, живяла преди 2400 години (ВИДЕО)"}
{"url": "http://pik.bg/%D0%BF%D0%BE%D0%B4%D1%81%D0%B8%D0%BB%D0%B2%D0%B0%D0%BD%D0%B5-%D0%BF%D1%80%D0%B8-%D0%BA%D0%B0%D0%BD%D0%B0%D1%80%D0%B8%D1%82%D0%B5-news700781.html", "text": "В школата на Ботев (Пд) има нов треньор. Става въпрос за Стойко Цонов, който ще се занимава с кондиционната подготовка на децата и юношите. 48-годишният специалист ще изготвя индивидуална програма за тренировки на по-изявените футболисти от \"жълто-черната\" академия. Наставникът на една от най-известните български лекоатлетки Тезджан Наимова е роден на 6 май 1969 година. Като състезател печели редица надпревари във всички възрастови групи. Участник е на европейски и световни първенства, както и на олимпиада, акцентира \"Новспорт\". В треньорската си кариера е изградил много качествени лекоатлети, които грабват многобройни отличия на европейски и световни първенства. Личен треньор е на Тезджан Наимова, както и на изгряващите български звезди в тройния скок Александра Начева и Георги Цонов.", "date": "2017.10.29", "title": "Подсилване при \"канарите\""}
{"url": "http://pik.bg/%D0%BD%D0%B0%D0%B4-15-000-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D1%81%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BB%D0%B8-%D0%B7%D0%B0-%D0%B8%D0%BD%D0%B2%D0%B8%D1%82%D1%80%D0%BE-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B8-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD-news700761.html", "text": "Над 15 000 са подадени молби за инвитро процедури у нас от началото на годината – въобще не са малко. Това каза пред „Фокус” д-р Минко Еврев - репродуктивен АГ специалист в Първа САГБАЛ „Св. София”. „В САГБАЛ „Св. София” от началото на годината са около 200. За прегледи са се записали около 400 двойки, но проблемът е такъв, че много от тях се нуждаят от предварително лечение - оперативно и/или медикаментозно. След такова лечение е необходимо да мине определено време, за да се възстанови пациентът. Например, ако е открита миома и се налага нейното оперативно отстраняване, след операцията трябва да се изчака поне 6 месеца, за да се възстанови напълно маточната стена и организмът като цяло“, обясни д-р Еврев и уточни, че това е дребна операция, след която се изчаква половин година. „Подобна е ситуацията и при махане на полипи и извършване на процедури в други клиники, което изисква пък поне три месеца за възстановяване на организма. Затова целият път е толкова продължителен, защото се изчаква определено време при такива ситуации преди самата инвитро процедура“, коментира той. Д-р Еврев увери, че инвитро процедурата не е такава, каквато е била преди 10 години, а вече всичко е осъвременено. „Съществува кратък период, в който да се открие причината за безплодието. Междувременно могат да се открият противопоказания за извършване на инвитро лечението като ендокрийни, сексуално трансмисивни, генетични и емунологични заболявания. След като излязат изследванията, започва стимулация на жената с цел да се получат повече от една яйцеклетка – това увеличава шанса многократно за забременяване. След това се добиват тези яйцеклетки чрез пункция – изваждат се зрели яйцеклетки, избира се ембриологичен метод за оплождане извън организма на жената. След това се изчакват докато станат зрели ембрионите и се връщат в матката на жената“, допълни той. По думите му цялата процедура, в зависимост от схемата за стимулация, обикновено трае месец – месец и половина. „Ако опитът е неуспешен, задължително се добавят нови изследвания за по-редки заболявания, по-редки генетични, инфекциозни и специфични такива. Търсят се скрити инфекциозни причинители. При следващ опит задължително се променя схемата на стимулация и задължително се променя ембриологичното лечение и начина на извършване на оплождане“, каза още д-р Минко Еврев.", "date": "2017.10.29", "title": "Над 15 000 български семейства са кандидатствали за инвитро процедури от началото на годината"}
{"url": "http://pik.bg/%D0%B8%D1%80%D0%B0%D0%BA%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BB%D0%B8-75-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D1%82-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D0%B0%D0%BC%D0%BE-%D0%B7%D0%B0-%D1%82%D1%80%D0%B8-%D0%B4%D0%B5%D0%BD%D0%BE%D0%BD-news700811.html", "text": "Иракските сили за сигурност от четвъртък, 26 октомври, до събота, 28 октомври, са ликвидирали 75 терористи от „Ислямска държава“ в боевете за поемане на контрол над западната провинция Анбар, предава РИА Новости. „В периода между 26 и 28 октомври 2017 г. са ликвидирани 75 терористи, обезвредени са девет коли-бомби, унищожени са десет транспортни средства, обезвредени са 378 бомби, ликвидирани са три командни пункта, четири работилници за изготвяне на взривни вещества, седем склада за оръжие и център за връзка“, пише в официално заявление на командването на иракските сили за сигурност. В събота иракските военни са освободили от „Ислямска държава“ пет селища, ЖП гара и електроцентрала в района на град Ел Каим в провинцията Анбар. Министър-председателят на Ирак Хайдер ал Абади обяви на 26 октомври операция по освобождаването на градовете Ел Каим и Рава, наричайки ги последни бастиони на терористите в страната. Градовете се намират в провинцията Анбар в западната част на страната, недалеч от границата със Сирия. През октомври иракската армия приключи освобождаването на град Ел Хавиджа в провинцията Киркук, бивш главен щаб на „Ислямска държава“ в страната след освобождаването на Мосул.", "date": "2017.10.29", "title": "Иракските сили за сигурност ликвидирали 75 терористи от \"Ислямска държава\" само за три денонощия"}
{"url": "http://pik.bg/%D0%BE%D0%BF%D0%B5%D1%80%D0%B8%D1%80%D0%B0%D1%85%D0%B0-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D1%81-%D0%BF%D1%80%D0%BE%D1%81%D1%82%D0%B0%D1%82%D0%B0%D1%82%D0%B0-news700772.html", "text": "Президентът на Бразилия Мишел Темер бе опериран тази нощ заради установен урологичен проблем, предадоха ТАСС и Франс прес, позовавайки се на пресслужбата на държавния глава. В съобщение се уточнява, че операцията на простатата е минала без усложнения, а президентът се възстановява в полуинтензивното отделение на частна клиника в Сао Пауло. Информация за операцията на бразилския президент не бе разпространена по-рано. Снощи от пресслужбата обявиха само, че той ще бъде прегледан отново в Сао Пауло. В сряда Темер бе приет по спешност в болница заради урологичен проблем. Няколко часа след хоспитализацията той бе изписан, но остана под лекарско наблюдение. Преди две седмици лекари установиха запушване на коронарна артерия на 77-годишния Темер. От няколко месеца Темер, чийто мандат бе белязан от серия корупционни скандали, е подложен на много силен натиск и на два пъти имаше риск за започване на процес за корупция срещу него във Върховния съд. На два пъти обаче парламентът гласува срещу началото на такъв процес.", "date": "2017.10.29", "title": "Оперираха по спешност президента на Бразилия заради проблеми с простатата"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D1%83%D0%B5%D0%BB%D1%81-%D0%B6%D0%B5%D1%81%D1%82%D0%BE%D0%BA%D0%B0-%D0%B1%D0%B8%D1%82%D0%BA%D0%B0---%D0%BA%D1%80%D1%8A%D0%B2-%D0%BD%D0%B0-%D1%80%D0%B8%D0%BD%D0%B3%D0%B0-%D0%BF%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82%D1%8A%D1%82-%D0%B1%D0%B5%D1%81%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-news700814.html", "text": "Антъни Джошуа победи Карлос Такам след технически нокаут в 10-ия рунд. Двамата се биха в Кардиф, пред близо 80 000 зрители на \"Принсипалити\" за световните титли на Международната боксова федерация и Световната боксова асоциация в тежка категория. Жестока битка, реферът прекрати мача в десетия рунд, а част от феновете освиркаха въпросното решение. След края на срещата Антъни показа много достойни жестове към Карлос. А също така заяви, че най-вероятно е със счупен нос. Въпреки тежката контузия, Джошуа показа страхотна воля и класа и защити поясите си. Претендентът обаче също заслужава огромен респект, а съдийското решение буди дискусии. \"Уважавам Антъни и британските фенове, щастлив съм, че съм тук, за да се боксирам. Не знам защо спряха мача. Джошуа също е разочарован от решението. Не знам защо реферът спря боя. Искам реванш, да. Аз се готвих 12 дни, ако той ми даде реванш, ще спечеля втория двубой. Искам да се бия с него, той е велик шампион\", заяви Такам под бурните аплодисменти на публиката в Уелс. До срещата с Ей Джей -  Такам, имаше 35 победи, 27 от които с нокаут, 3 загуби и 1 равен мач. 36-годишният, роден в Камерун боксьор, замени малко преди двубоя Кубрат Пулев. Кобрата е контузен и Карлос излезе на ринга срещу Ей Джей. Балансът на британеца е впечатляващ - 20 успеха в 20 боя за 28-годишния Джошуа при професионалистите. Сблъсъкът се очакваше с огромен интерес. А Кобрата ще трябва да почака, за да получи нов шанс за сбъдване на голямата си спортна мечта - българин да е номер 1 при свръхтежките в бокса. Преди това на ринга се състоя още един много интересен бой при свръхтежките. Дилиън Уайт и Робърт Хелениус показаха класа. След 12 рунда здрава битка, успех с 3:0 съдийски гласа за Дилиън. Мачът между Уайт и Хелениус бе за \"сребърния\" колан на Световния боксов съвет. Дилиън има само 1 загуба в кариерата си при професионалистите, поражение от Антъни Джошуа, след нокаут в седмия рунд. 29-годишният Уайт е вече с 22 победи и се очертава сред големите асове в категорията. Златан Ибрахимович бе на стадиона и явно подкрепи Джошуа. Телевизионните камери уловиха как Ибра дава морални сили на Ей Джей преди срещата, прекарвайки време с действащия шампион и щаба на британеца. Такам също демонстрира увереност в моментите преди боя. Напрежението се покачваше. \"Не мога да кажа, че ще го ра*мажа или нещо подобно, но трябва да сторя именно това\", коментира Джошуа преди мача. \"Такам е в много добра форма, той изглежда като боксьор, който влиза в двубоя с идеята, че няма какво да губи\", анализира още Антъни. Известни освирквания към Карлос при излизането му на стадиона. \"Изобщо не се притеснявам, че ще се бия пред 80 000 души. На ринга ще сме само аз и Антъни Джошуа. От много време чаках тази възможност и когато тя се появи я грабнах с голямо удоволствие. За да спечеля, трябва да го нокаутирам\", бе мнението на Карлос Такам в заключителните моменти, предхождащи сблъсъка за титли. Тътенът бе огромен! Към ринга се зададе любимецът на феновете на Острова - Антъни Джошуа. Специални ефекти подготвени от организаторите на мача, феерия от светлини, изключително красива галавечер. Боксьорите вече бяха между въжетата! Легендарният конферансие Майкъл Бъфър надъха още повече публиката! Голямата битка стартира! Равностоен първи рунд! По-активна игра на Джошуа, но Антъни не успя да вземе явно надмощие в частта. В началото на втория рунд се стигна до тежко съприкосновение, Ей Джей бе ударен с глава, потече кръв от носа на Джошуа. След това Антъни се активизира и нанесе силни удари. От щаба на Ей Джей изглеждаха сериозно разтревожени. Моментът, в който главата на Такам разкървави носа на Антъни можеше да е ключов за мача. Равностоен трети рунд, тежка размяна на удари. Отпорът, който даваше Карлос бе огромен. Предимство за Джошуа, но и много тежки моменти за първенеца. Изключително силен четвърти рунд за Антъни. Тежка аркада за Такам, Карлос не виждаше от стичащата се кръв. Нокдаун, Джошуа разклати Такам. Поредица от тежки крошета на Ей Джей във въпросния период. Ясно личеше брутална аркада на лицето на Карлос в началото на петия рунд. Опонентът на Антъни бе в много тежка ситуация. Наложи се намеса на доктор. Боят продължи. Отново предимство за Джошуа в частта. Много нтересна втора половина на шестия рунд. Аркадата на лицето на Такам беше отворена. Поредица от тежки удари, отправени от Антъни. Карлос се опитва да отвръща, но Ей Джей взима превес. Размяна на удари в началото на седмия рунд. Такам вкара серия от крошета. Джошуа отговори с ляв прав, последван от дясно кроше. Силна комбинация на Карлос, след това Антъни тръгна в атака. Пореден интересeн рунд, жестока битка. Поредица от много силни леви крошета на Ей Джей в осмия рунд, след това комбинация, дясно кроше, ляв прав. Кръв се стичаше от лицето на Такам, но претендентът не се предаде. Преди деветия рунд, се наложи докторът на мача да прегледа аркадата на Карлос. Срещата продължи. Силна част за Такам. Поредица от тежки удари на Джошуа в десетия рунд. Карлос Такам удържаше на атаките, но реферът прецени да спре боя. Победа за Антъни Джошуа, технически нокаут! След края на срещата се чуха призиви за мач между Ей Джей и Дионтей Уайлдър през 2018 година. Антъни заяви, че има да осъществява още защити на титли, а Такам поиска реванш от Джошуа. Така бой между Кубрат Пулев и Антъни през следващата година може и да не се състои.", "date": "2017.10.29", "title": "ИЗВЪНРЕДНО! Огромен скандал в Уелс! Жестока битка - кръв на ринга! Претендентът бесен, шампионът със счупен нос, а Кобрата... (ВИДЕО)"}
{"url": "http://pik.bg/%D0%BD%D1%8F%D0%BC%D0%B0-%D0%B4%D0%B0-%D1%8F-%D0%BF%D0%BE%D0%B7%D0%BD%D0%B0%D0%B5%D1%82%D0%B5-%D0%B5%D1%82%D0%BE-%D0%BA%D0%B0%D0%BA-%D0%B8%D0%B7%D0%B3%D0%BB%D0%B5%D0%B6%D0%B4%D0%B0-%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D1%8F%D0%BD-%D0%B1%D0%B5%D0%B7-%D0%B3%D1%80%D0%B8%D0%BC-%D0%B8-%D1%81%D1%82%D0%B0%D0%B9%D0%BB%D0%B8%D0%BD%D0%B3-%D1%81%D0%BD%D0%B8%D0%BC%D0%BA%D0%B8-news700746.html", "text": "Да видиш Ким Кардашян без грим и без марковите ѝ дрехи е голяма рядкост. Риалити звездата държи винаги да се появява в идеален вид, с подходящата прическа и визия. Може би си спомняте какво се случи, когато папараци я заснеха на плаж и лъсна нейният целулит. Дори се заговори, че заради портокаловата си кожа тя е загубила десетки хиляди долари, пише Тялото.бг. С нейният мъж Кание Уест пък се заканиха да съдят фотографите, тъй като според тях кадрите били нарочно минати на Photoshop, за да изглежда зле. Все пак в социалните мрежи, макар и рядко, се появяват снимки, на които Ким е далеч от образа на идеалната жена. И в интерес на истината – феновете я поздравяват и се радват най-много именно, когато е натюр. Ето, че се появиха и снимки, на които тя е по анцуг, козметиката е минимална, най-вероятно тя е заснета след тренировка в Бевърли Хилс. Съдейки по снимките, косата на звездата не е нищо повече от компетентната работа на стилисти с качествени перуки. Специалистите твърдят, че повдигнатите ѝ вежди и опънатата кожа на лицето се дължат на скорошни процедури с ботокс.", "date": "2017.10.29", "title": "Няма да я познаете! Ето как изглежда Ким Кардашян без грим и стайлинг (СНИМКИ)"}
{"url": "http://pik.bg/%D0%B1%D0%B8%D0%B2%D1%88%D0%B8%D1%8F%D1%82-%D0%BD%D0%B0%D1%87%D0%B0%D0%BB%D0%BD%D0%B8%D0%BA-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%BF%D1%80%D0%B8%D0%B7%D0%BD%D0%B0-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D1%81%D0%B8-%D0%BE%D1%82-%D0%B4%D0%BB%D1%8A%D0%B6%D0%BD%D0%BE%D1%81%D1%82-news700774.html", "text": "Началникът на каталунсктаа полиция Жозел Луис Траперо призна отстраняването си от длъжност, което бе обявено от испанското правителство, предава РИА Новости. От испанското Министерство на вътрешните работи заявиха, че решението за отстранението на Траперо е взето във връзка с „юридическата ситуацията, в която той се намира“. Срещу него има съдебно разследване във връзка с „подпомагане“ на метеж. Съдия от Националната съдебна палата на Испания взе решение, да отнеме паспорта на Траперо като предварителна мярка. Новият изпълняващ длъжността на началник на каталунската полиция е Феран Лопес. В писмо към служителите на полицията, Траперо призова полицаите да покажат „вярност и разбиране към комисар Феран Лопес“.", "date": "2017.10.29", "title": "Бившият началник на каталунската полиция призна отстраняването си от длъжност"}
{"url": "http://pik.bg/%D0%B4%D0%B2%D0%B5-%D0%BA%D0%BE%D0%BB%D0%B8-%D0%B1%D0%BE%D0%BC%D0%B1%D0%B8-%D0%B8%D0%B7%D0%B1%D1%83%D1%85%D0%BD%D0%B0%D1%85%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%BE%D0%BC%D0%B0%D0%BB%D0%B8%D1%8F-news700777.html", "text": "Две коли-бомби се взривиха пред хотел в сомалийската столица Могадишу, предава Франс прес. „Автомобил зареден с експлозиви се взриви на входа на хотел Наса Хаблуд. На мястото има и престрелка“, заяви полицейският представител Ибрахим Мохамед. „Друг минибус зареден с експлозиви се взриви наблизо“, добави той. Сомалийските власти потвърдиха, че има жертви.", "date": "2017.10.29", "title": "Две коли бомби избухнаха в столицата на Сомалия"}
{"url": "http://pik.bg/%D0%BF%D0%B0%D0%BF%D0%B0%D1%82%D0%B0-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D0%BE%D1%82-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D0%B5%D0%B2%D1%80%D0%BE%D0%BF%D0%B0-news700794.html", "text": "Папа Франциск е притеснен от ниската раждаемост в Европа, и призова за повече подкрепа за младите хора, които подготвят бъдещето си в обществото, предава Франс прес. „Една Европа, която се преоткрива като общност със сигурност ще бъде източник на развитие за себе си и света“, заяви папата. „Европа страда от един период на драматична стерилност. Не само, че има по-малко деца, но и на твърде много им се отрича правото да бъдат родени, защото предоставянето на материалните и културни средства, от които младите хора се нуждаят за бъдещето си, е неуспешно“, подчерта римският понтифик. Според него в момента Европа е „баба, която вече не е фертилна“. Папата смята, че все пак има една позитивна тенденция за Европа, и тя е, че континентът „все повече се отличава с многообразие от култури и религии“. Франциск предупреди европейците да не „издигат стени от безразличие и страх“, когато става въпрос за мигрантите, които според него са „ресурс, а не тежест“.", "date": "2017.10.29", "title": "Папата притеснен от демографската криза в Европа"}
{"url": "http://pik.bg/%D0%B7%D0%B2%D0%B5%D0%B7%D0%B4%D0%BD%D0%B0-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D0%B3%D1%80%D0%B8%D1%88%D0%BE-%D0%B7%D0%B0%D0%B3%D1%80%D1%8F%D0%B2%D0%B0-%D1%81-%D0%BD%D0%B0%D0%B4%D0%B0%D0%BB-%D0%B7%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%BF%D0%B0%D1%80%D0%B8%D0%B6-%D0%B2%D0%B8%D0%B4%D0%B5%D0%BE-news700795.html", "text": "Григор Димитров проведе вече превърналите се в традиция тренировки със световния номер 1 Рафаел Надал. Двамата проведоха заедно занимание в зала “Берси” в Париж, където другата седмица ще се проведе последния тенис турнир от сериите “Мастърс”. Хасковлията и Надал играха на полуфинал в Пекин и на четвъртфинал в Шанхай, като Матадора спечели трудно две трисетови победи, а сега могат да го направят отново евентуално на полуфиналите в Париж. Димитров е пети поставен в основната схема и ще започне от втори кръг срещу Ришар Гаске или Беноа Пер.", "date": "2017.10.29", "title": "Звездна тренировка! Гришо загрява с Надал за турнира в Париж (ВИДЕО)"}
{"url": "http://pik.bg/%D1%81%D0%BB%D1%8A%D0%BD%D1%87%D0%B5%D0%B2%D0%B0-%D0%BD%D0%B5%D0%B4%D0%B5%D0%BB%D1%8F-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8%D1%82%D0%B5-%D1%89%D0%B5-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D1%82-%D0%B8-%D1%89%D0%B5-%D0%B4%D0%BE%D1%81%D1%82%D0%B8%D0%B3%D0%BD%D0%B0%D1%82-%D0%B4%D0%BE-18-%D0%B3%D1%80%D0%B0%D0%B4%D1%83%D1%81%D0%B0-news700816.html", "text": "лед пладне от северозапад ще започне ново увеличение на облачността, а вечерта - превалявания. Вятърът временно ще се ориентира от запад-югозапад, в Източна България - до силен. Ще бъде малко по-топло с максимални температури между 13° и 18°, в София около 14°, показва прогнозата на НИМХ на БАН. По-топло от вчера ще бъде времето днес. Слънце ще ни грее до обяд. С През нощта срещу понеделник на много места ще превали дъжд, а вятърът отново ще се ориентира от запад-северозапад, значително ще се усили и в Дунавската равнина ще бъде силен и бурен. С него ще нахлува още по-студен въздух. Над Черноморието ще бъде предимно слънчево. Ще духа югозападен вятър, който през деня ще се усили, а през нощта срещу понеделник ще се ориентира от запад-северозапад и ще бъде още по-силен. Максималните температури ще са 14-16°. Температурата на морската вода е 16-17°. Вълнението на морето ще бъде 2-3 бала, но с тенденция на усилване. В планините ще има разкъсана облачност. Ще духа силен и бурен запад-северозападен вятър. Краткотрайно и слабо дневните температури ще се повишат и максималната на височина 1200 метра ще е около 8°, на 2000 метра – около 1°. Атмосферното налягане ще бъде по-ниско от средното за октомври и през деня ще се понижава. В понеделник ще бъде много ветровито и застудяването ще продължи. Облачността ще е променлива, почти без валежи. През следващите два дни ще се задържи студено. Вятърът ще отслабне, ще остане северозападен. Ще преобладава слънчево време с временни увеличения на облачността. Преобладаващите температури ще са: минимални - между минус 2° и 3°, а максималните - между 8° и 13°.", "date": "2017.10.29", "title": "СЛЪНЧЕВА НЕДЕЛЯ! Температурите ще се повишат и ще достигнат до 18 градуса"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2-%D0%BA%D0%BE%D1%81%D0%BE%D0%B2%D0%BE-%D1%82%D1%83%D1%80%D1%87%D0%B8%D0%BD-%D0%BF%D1%80%D0%B8%D0%B1%D0%BB%D0%B8%D0%B6%D0%B5%D0%BD-%D0%BD%D0%B0-%D1%84%D0%B5%D1%85%D1%82%D1%83%D0%BB%D0%BB%D0%B0%D1%85-%D0%B3%D1%8E%D0%BB%D0%B5%D0%BD-news700752.html", "text": "Властите в Косово арестуваха турския гражданин Угур Токсой по молба на Турция), предава Газета Експрес. Мъжът е обвинен в „организирането и участието в терористична група“ от отговорните органи в Турция. Съдът в Прищина заповяда Угур Токсой да бъде арестуван и задържан в Призрен, преди да бъде екстрадиран в Турция, където ще бъде съден за участие в движението на гюленистите (ФЕТО). Обвиняемият живее от две години в косово, където работи в сферата на образованието. Арестът идва, след като Анкара помоли Прищина да арестува всички „гюленисти“, както и да затвори училищата, които се финансират от мрежата на Фетхуллах Гюлен.", "date": "2017.10.29", "title": "Арестуваха в Косово турчин, приближен на Фехтуллах Гюлен"}
{"url": "http://pik.bg/%D0%BC%D0%B5%D1%80%D0%BA%D0%B5%D0%BB-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0-%D0%BF%D1%80%D0%B0%D0%B2%D0%BE%D0%BC%D0%BE%D1%89%D0%B8%D1%8F%D1%82%D0%B0-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%B0%D0%BA%D0%BE-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D1%82%D0%B5-%D0%B3%D0%BE-%D0%BE%D0%B3%D0%BB%D0%B0%D0%B2%D1%8F%D1%82-news700780.html", "text": "Консерваторите на германския канцлер Ангела Меркел искат да ограничат правомощията на финансовото министерство, ако се поеме от Свободната демократическа партия. Това пише германското списание \"Шпигел\", цитирано от \"Политико\". Консерваторите провеждат преговори със свободните демократи и със Зелената партия за сформиране на коалиция. В опит да покажат сила либералите многократно заявиха, че искат влиятелното финансово министерство. Те категорично заявиха пред Меркел, че е време партията й да освободи 8-годишния контрол над ведомството. Но според списанието, което се позовава на анонимни източници, \"близки до Меркел\", християндемократите планират контрамерки, за да ограничат властта на свободните демократи, ако те получат финансовото ведомство. Конкретно християндемократите искат икономическото министерство, което вероятно ще бъде оглавено от министър от партията на канцлера да поеме контрол над европейските финансови въпроси, с които се занимава финансовото ведомство, пише списанието. Това би означавало, че Германия ще бъде представлявана от икономически министър по време на срещите на Еврогрупата в Брюксел. Запазването на европейските въпроси за християндемократите би било също в полза на френския лидер Еманюел Макрон, тъй като свободните демократи категорично се противопоставят на предложенията му за реформи в еврозоната. Планът на канцлерството също включва преместване на отдел от финансовото към икономическото министерство, който се занимава с финансовите пазари, твърди \"Шпигел\". Междувременно списанието пише, че излишъкът по федералния бюджет на Германия може да достигне 14 милиарда евро.", "date": "2017.10.29", "title": "Меркел ограничава правомощията на финансовото министерство, ако либералите го оглавят"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81-%D1%82%D0%B5%D0%B7%D0%B8-5-%D1%86%D0%B5%D0%BD%D0%BD%D0%B8-%D1%81%D1%8A%D0%B2%D0%B5%D1%82%D0%B0-%D1%89%D0%B5-%D0%BF%D0%BE%D0%B6%D1%8A%D0%BD%D0%B5%D1%82%D0%B5-%D0%B3%D0%BE%D0%BB%D1%8F%D0%BC-%D1%83%D1%81%D0%BF%D0%B5%D1%85-%D0%B0%D0%BA%D0%BE-%D0%B8%D0%B7%D0%BB%D0%B8%D0%B7%D0%B0%D1%82%D0%B5-%D0%BD%D0%B0-%D1%81%D1%80%D0%B5%D1%89%D0%B8-%D0%B2-%D0%BA%D1%80%D0%B0%D1%8F-%D0%BD%D0%B0-30-%D1%82%D0%B5-news700793.html", "text": "Завръщането към срещите в края на 30-те може да изглежда трудно. Вече се чувствате комфортно със самотата си, със своите приятели, с работата и монотонния живот. Намирането на време и полагането на усилия за някой съвсем непознат може да изглежда доста безполезно. В един момент обаче започва да ви липсва ухажването, компанията и чувството да сте желани. И решавате отново да започнете да излизате по срещи. Притеснявате се обаче, че „правилата“ може да са се променили. За да бъдете по-уверени в целия процес, ето някои полезни съвети, които да имате предвид, ако възобновите излизането по срещи в края на 30-те. 1. Бъди себе си Не се преструвайте и не се опитвайте да впечатлите другия. Бъдете истински. Ако не намерите шегите му смешни, просто не се смейте. 2. Не предполагайте Ако излизате с този мъж вече няколко месеца, го познавате доста добре. Но не започвайте да предполагате. Попитайте, когато имате някакви съмнения. Ако той не отговори на вашите послания, не се дръжте като тийнейджър и не мислете, че той ви избягва. Попитайте го направо за причината. 3. Нагласете се След като са били необвързани в продължение на няколко години, жените често свикват с комфортно облекло и обувки. След като се върнете в играта обаче, постарайте се да изглеждате добре. В края на краищата, външната привлекателност е важна на всяка възраст. 4. Не прекалявайте със споделянето Първо трябва да спечелят доверието ви, преди да споделите детайли от личния си живот. Не е нужно той да знае много. Освен това, мъжете харесват мистериозни жени. Това поддържа техния интерес. 5. Бъдете честни Ако сте разделени, разведени или самотна майка, не крийте това от човека, с когото излизате.", "date": "2017.10.29", "title": "ВАЖНО! С тези 5 ценни съвета ще пожънете голям успех, ако излизате на срещи в края на 30-те"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D1%82%D0%BE%D0%BC%D0%B0-%D0%B1%D0%B8%D0%BA%D0%BE%D0%B2-%D1%81%D0%BB%D0%B5%D0%B4-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BA%D0%BE%D0%BD%D0%B3%D1%80%D0%B5%D1%81-%D1%87%D1%83%D0%B2%D1%81%D1%82%D0%B2%D0%B0%D0%BC-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D0%B7%D0%B0-%D0%B1%D1%81%D0%BF-%D0%BF%D0%BE%D0%B4-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D0%B5-%D0%BF-news700833.html", "text": "„БСП искат вот за една тема, по която може да се хвърля кал лесно. Не е трудно хора, които не са написали бюджета да обещават, че ще дадат повече пари. Те са решили да продължат да говорят, въпреки, че не спечелиха доверието на обществото”, каза още той. „БСП са си насрочили ден, в който да се съберат 700 души да си говорят за ГЕРБ. Когато една партия има вътрешни проблеми е лесно да обвини, че те идват от вън. Аз бих попитал защо те не се хванат и да дойдат да разцепят ГЕРБ. Отговорът е един - защото нямаме такива проблеми и не се занимаваме с глупости. В БСП, където има  проблеми от 25 години, ние идваме и правим подводници. Казват, че някои от тях искат да правят коалиция с ГЕРБ, е аз ще ви кажа, ние нямаме такива проблеми, защото никой от нас не иска коалиция с тях”, категоричен беше Тома Биков. \"Чувствам се притеснен за БСП, защото започват да изглеждат все по-неадекватни. Когато се внася вот на недоверие би трябвало да се отговори на няколко  много важни въпроса. Един от тях е какво се случва ако правителството падне. Вторият въпрос е каква е алтернативата на сегашното управление. Ако те кажат, че тя е самостоятелното им управление, ще е под съмнение психическата им устойчивост. БСП трябва да кажат кога ще има избори”, каза в ефира на Канал 3 депутатът от ГЕРБ Тома Биков.", "date": "2017.10.29", "title": "ЕКСКЛУЗИВНО! Тома Биков след червения конгрес: Чувствам се притеснен за БСП, под съмнение е психическата им устойчивост"}
{"url": "http://pik.bg/%D1%82%D0%B5%D0%B6%D0%BA%D0%B0-%D0%B7%D0%B0%D0%B4%D0%B0%D1%87%D0%B0-%D0%B2-%D1%80%D0%B5%D0%B0%D0%BB-%D0%BE%D1%82-%D0%B1%D0%B5%D1%80%D0%BD%D0%B0%D0%B1%D0%B5%D1%83-news700765.html", "text": "Реал (Мадрид) е изготвил списък от трима души, които да заменят Кристиано Роналдо за в бъдеще, пише \"Гол\", позовавайки се на информация от Острова. Португалецът все още е голямата звезда на \"кралете\", но вече е подкарал 33 години и едва ли ще бъде толкова ефикасен за дългосрочен план. Списъкът включва Гонсало Гуедеш, който е футболист на ПСЖ, но играе под наем в испанския Валенсия, младият полузащитник Линкълн от бразилския Гремио и 17-годишната звезда на Палмейрас Алън Соуза. Очаква се след края на сезона един от тримата да бъде привлечени на \"Бернабеу\" и постепенно да бъде налаган в състава.", "date": "2017.10.29", "title": "Тежка задача в Реал! От \"Бернабеу\"..."}
{"url": "http://pik.bg/%D0%B4%D0%B5%D1%81%D0%B5%D1%82%D0%BA%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B0%D1%82%D0%B0%D0%BA%D0%B0-%D0%B2-%D0%BC%D0%BE%D0%B3%D0%B0%D0%B4%D0%B8%D1%88%D1%83-news700832.html", "text": "Нападение срещу хотела \"Наса-Хаблод\" в сомалийската столица Могадишу и 10-часова обсада приключи с най-малко 25 загинали и 30 ранени, предаде ДПА, цитирани от Нова телевизия. Спасени бяха над 30 души, намирали се във вътрешността на хотела при началото на обсадата. Сред тях са министър от сомалийското правителство и влиятелен духовен лидер. Сред 25-те потвърдени жертви са бивш заместник министър по добитъка и високопоставен началник на полицията. По време на продължителната атака са били  взривени две коли бомби. Един от атентаторите се е самовзривил, причинявайки неуточнен брой жертви сред силите за сигурност. По време на сблъсъците е било прекъснато електричеството. Отговорност за нападението е поела екстремистката групировка \"Аш Шабаб\", която заяви по своето радио, че в хотела са влезли нейни бойци. Нападението има за цел да сплаши обществото, което показа единство след най-тежкият терористичен атентат в историята на Сомалия, извършен преди две седмици, заяви президентът Мохамед Абдулахи Мохамед, цитиран от Асошиайтед Прес. Атаката на 14 октомври в Могадишу доведе до смъртта на над 350 души. След това обаче хиляди излязоха на протест, предизвиквайки терористичната група \"Аш Шабаб\". Очевидец на нападението съобщава, че атентаторите са били облечени във военни униформи. Бойци на \"Аш Шабаб\" и преди са се дегизирали като военни, за да извършват нападенията си", "date": "2017.10.29", "title": "Десетки загинали и ранени при атака в Могадишу"}
{"url": "http://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%82%D1%83%D1%80%D1%86%D0%B8%D1%8F-%D0%BA%D0%B0%D1%82%D0%BE-%D0%B2%D1%80%D0%B0%D1%82%D0%B0-%D0%BD%D0%B0-%D0%BD%D0%B0%D0%B4%D0%B5%D0%B6%D0%B4%D0%B0%D1%82%D0%B0-%D0%B7%D0%B0-%D0%BF%D0%BE%D0%B4%D1%82%D0%B8%D1%81%D0%BD%D0%B0%D1%82%D0%B8%D1%82%D0%B5-%D0%BF%D0%BE-%D1%81%D0%B2%D0%B5%D1%82%D0%B0-news700771.html", "text": "Турският президент Реджеп Тайип Ердоган заяви, че Турция е „врата на надеждата“ за подтиснатите хора по света, предава Анадолската агенция. „Днес, Турция е врата на надеждата за всички подтиснати хора и жертви по света“, каза той. „Това е основната причина да бъдем мишени на кървави терористични организации“, подчерта Ердоган. „Няма да позволим на ордите от убийци като Ислямска държава, ПКК, Кюрдските отряди за самоотбрана и ФЕНО да ни отклоняват от целите ни“, каза турският президент. Той разкритикува и западните медии заявявайки, че въпреки действията на „конспиративните пионки“, Турция ще продължи напред с поставените си задачи.", "date": "2017.10.29", "title": "Ердоган определи Турция като \"врата на надеждата\" за подтиснатите по света"}
{"url": "http://pik.bg/%D0%B2-%D0%BA%D0%BD%D0%B4%D1%80-%D0%BF%D1%80%D0%BE%D0%B2%D0%B5%D0%B4%D0%BE%D1%85%D0%B0-%D0%BC%D0%B0%D1%81%D0%BE%D0%B2%D0%B8-%D1%83%D1%87%D0%B5%D0%BD%D0%B8%D1%8F-%D0%B2-%D1%80%D0%B0%D0%BC%D0%BA%D0%B8%D1%82%D0%B5-%D0%BD%D0%B0-%E2%80%9E%D0%BF%D0%BE%D0%B4%D0%B3%D0%BE%D1%82%D0%BE%D0%B2%D0%BA%D0%B0-%D0%B7%D0%B0-%D0%B2%D0%BE%D0%B9%D0%BD%D0%B0%E2%80%9C-news700822.html", "text": "Севернокорейските власти са провели в рамките на последната седмица мащабна учебна евакуация в цялата страна, както и спирания на електричеството, съобщава North Korea News. Отбелязва се, че са били проведени различни тренировъчни мероприятия, като целта е била отработване на реакция в случай на война. За последно подобни учения за били провеждани от Пхенян през 2003 година.", "date": "2017.10.29", "title": "В КНДР проведоха масови учения в рамките на „подготовка за война“"}
{"url": "http://pik.bg/%D1%81%D1%82%D0%B8%D1%85%D0%B8%D1%8F-53-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B8-%D0%BF%D0%BE%D0%BB%D0%B5%D1%82%D0%B0-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%B8-%D0%BF%D1%80%D0%B5%D0%BA%D1%8A%D1%81%D0%BD%D0%B0%D1%82%D0%BE-%D0%BD%D0%B0-%D0%BC%D0%B5%D1%81%D1%82%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%B7%D0%B0%D1%85%D1%80%D0%B0%D0%BD%D0%B2%D0%B0%D0%BD%D0%B5-%D0%B7%D0%B0%D1%80%D0%B0%D0%B4%D0%B8-%D1%82%D0%B0%D0%B9%D1%84%D1%83%D0%BD--news700820.html", "text": "Тайфунът „Саола\", достигна Япония, довеждайки до отмяната на най-малко 53 вътрешни полета и до масови прекъсвания на електрозахранването, съобщи РИА Новости, цитирани от Фокус. Поне двама души са ранени заради стихията. Според главната метеорологична агенция на Япония скоростта на вятъра в центъра на тайфуна е 30 метра в секунда, а поривите му достигат до 45 метра в секунда. „Саола\" се движи в посока изток-североизток със скорост от около 30 километра в час. Очаква се циклонът да се приближи до столичния регион по-късно днес. Лошото време доведе и до отмяната на поне 53 вътрешни полета, свързващи островите Кюшу и Окинава с останалата част от страната.", "date": "2017.10.29", "title": "Стихия! 53 самолетни полета отменени и прекъснато на места електрозахранване заради тайфун в Япония"}
{"url": "http://pik.bg/%D0%B5%D1%82%D0%BE-%D1%81%D0%B8%D0%BD%D0%B8%D1%82%D0%B5-%D0%B7%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D0%B2-%D1%80%D0%B0%D0%B7%D0%B3%D1%80%D0%B0%D0%B4-news700767.html", "text": "Наставникът на Левски - Делио Роси, определи група от 18 футболисти за гостуването на  \"сините\" на \"Лудогорец Арена\", в дерби от 14 кръг на Първа лига. Титулярният ляв бранител на столичани Иван Горанов пропуска мача. Левски и Лудогорец се изправят един срещу друг в неделя, в Разград, от 18:15 часа. Групата на \"сините\": Божидар Митрев, Александър Любенов, Давид Яблонски, Милош Цветкович, Димитър Пиргов, Холмар Ейолфсон, Антони Белмонт, Мики Oрачев, Роман Прохазка, Ивайло Найденов, Нелуц Рошу, Васил Панайотов, Джерсон Кабрал, Жорди Гомес, Габриел Обертан, Антонио Вутов, Сержиу Буш, Жуниор Мапуку.", "date": "2017.10.29", "title": "Ето \"сините\" за дербито в Разград!"}
{"url": "http://pik.bg/%D0%B0%D1%80%D0%B5%D1%81%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B7%D0%B0%D0%B4%D1%8A%D1%80%D0%B6%D0%B0-%D0%B5%D0%B4%D0%B8%D0%BD-%D1%87%D0%BE%D0%B2%D0%B5%D0%BA-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BC%D0%B8%D1%82%D0%B8%D0%BD%D0%B3-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D1%82%D0%B5%D0%BD%D0%B5%D1%81%D0%B8-news700823.html", "text": "Полицията е арестувала един човек, присъстващ на митинг на бели националисти в град Шелбивил в американския щат Тенеси, съобщава The Hill, цитирани от Фокус. Властите сочат, че по време на митинга под надслов „Белите животи имат значение“ не е имало сблъсъци между демонстрантите и контрадемонстрантите. Митингът е организиран от „Лигата на юга“ – организация, която е определяна от местните мониторингови организации като „неоконфедеративна група на омразата“. По време на събирането не е имало насилие, за разлика от предишни митинги, при които се е стигнало до сблъсъци. По-рано тази година по време на демонстрация във Вирджиния кола се вряза в тълпа контрапротестиращи, убивайки един човек. Градската управа на Шелбивил изрази благодарност на полицията, че е предотвратила насилие. „Мерките за безопасност от местната, щатската и федералната полиция осигуриха това митингът да не е такъв на насилие“, се посочва в официално изявление на органите на реда.", "date": "2017.10.29", "title": "Арест! Полицията задържа един човек по време на митинг на националисти в Тенеси"}
{"url": "http://pik.bg/%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D1%81%D0%B5-%D0%B5-%D0%B2%D0%BB%D0%BE%D1%88%D0%B8%D0%BB%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BD-news700883.html", "text": "Трикратният олимпийски шампион Наим Сюлейманоглу е получил мозъчен кръвоизлив и може да остане парализиран. Това бе съобщено от турските медии, цитирани от Би Ти Ви. Състоянието на легендарния бивш тежкоатлет, който претърпя успешна трансплантация на черен дроб в началото на месеца, се усложнило малко преди да бъде изписан от болница. Според информацията, 50-годишния Сюлейманоглу изпаднал в частична загуба на съзнание, а лекарите се опасяват, че може да остане парализиран. През септември Наим бе приет по спешност в болница заради тежка чернодробна цироза. Извършена му бе чернодробна трансплантация, а президентът на Турция Реджеп Ердоган лично го посети в болницата.", "date": "2017.10.29", "title": "Състоянието на Наим Сюлейманоглу се е влошило. Може да остане парализиран"}
{"url": "http://pik.bg/%D1%81%D0%BB%D0%B5%D0%B4-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D1%81%D1%80%D0%B5%D1%89%D1%83-%D0%BB%D0%B5%D0%BA%D0%B0%D1%80%D0%B8-%D1%85%D0%B8%D1%80%D1%83%D1%80%D0%B3-%D0%BE%D1%82-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2%E2%80%9C-%D1%83-%D0%BD%D0%B0%D1%81-%D0%BD%D1%8F%D0%BC%D0%B0-%D0%B8%D1%81%D1%82%D0%B8%D0%BD%D1%81%D0%BA%D0%BE-%D0%B2%D1%8A%D0%B7%D0%BC%D0%B5%D0%B4%D0%B8%D0%B5-%D0%B8-%D0%B0%D0%B4%D0%B5-news700851.html", "text": "Поредна агресия срещу медицински работници взриви обществеността в края на седмицата, след като 18-годишен преби медицинска сестра в спешния център „Пирогов” в петък вечерта. След като я оставил в безсъзнание, отишъл да души пациент, за да му отключи вратата на отделението. Агресивният младеж е избягал от болницата и все още не е заловен. Сестрата е със счупен нос и счупена скула, предстои ѝ операция. Директорът на „Пирогов” проф. Асен Балтов призна, че има пропуски в охраната на болницата и обеща допълнителни мерки. „Подобни неща се случват и в други държави, но там има строги наказания – в Германия е три години ефективна присъда. У нас – глоба, няма възмездие” коментира в студиото на сутрешния блок на Би Ти Ви доц. Стоян Сопотенски, хирург в „Пирогов”. Той призова всички институции да си свършат работата по разследването на случая и законът да се приложи в цялата му тежест. На въпрос какви мерки очаква от проф. Балтов той отговори: „Нищо не очаквам. Няма как до всеки пациент да се постави охранител. Извършителят трябва да бъде заловен, осъден и наказан, да се знае, че има правила в тази държава. Трябва да има адекватни наказания\".", "date": "2017.10.29", "title": "След поредната агресия срещу лекари! Хирург от „Пирогов“: У нас няма истинско възмедие и адекватни наказания"}
{"url": "http://pik.bg/%D0%BD%D0%B5-%D0%BF%D1%83%D1%81%D0%BD%D0%B0%D1%85%D0%B0-%D0%B0%D0%BA%D1%82%D1%8C%D0%BE%D1%80-%D0%B2-%D1%81%D0%B0%D1%89-%D0%B7%D0%B0%D1%80%D0%B0%D0%B4%D0%B8-%D1%81%D0%BB%D0%B5%D0%B4%D0%B8-%D0%BE%D1%82-%D0%BA%D0%BE%D0%BA%D0%B0%D0%B8%D0%BD-%D0%B2-%D0%B1%D0%B0%D0%B3%D0%B0%D0%B6%D0%B0-%D0%BC%D1%83-news700853.html", "text": "Актьорът Чарли Хитън, който стана популярен с участието си в сериала „Странни неща“, не бе допуснат да влезе в САЩ, след като в багажа му били открити следи от кокаин, съобщава The Sun. Хитън бил спрян на летището в Лос Анджелис, като след проверката на багажа му, властите го върнали обратно в Лондон. Хитън е трябвало да участва в Лос Анжделис, в събитие по представянето на втория сезон на сериала „Странни неща“. Според информацията, в багажа на Хитън било открито „много малко количество“ от кокаин. Актьорът не бил задържан, но му се наложило да се върне обратно във Великобритания.", "date": "2017.10.29", "title": "Не пуснаха актьор в САЩ заради следи от кокаин в багажа му"}
{"url": "http://pik.bg/%D0%B7%D0%B0%D1%89%D0%BE-%D1%81%D0%B2%D0%BE%D0%B1%D0%BE%D0%B4%D0%BD%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%BD%D0%B8-%D0%B8%D0%B7%D1%82%D0%BE%D1%89%D0%B0%D0%B2%D0%B0-news700908.html", "text": "Мнозина могат да бъдат забелязани как бленуват още във вторник за идващата събота и откриващите се възможности през уикенда. Те искат да карат колело, да отидат отново на вилата, да поиграят един час футбол на кварталното игрище, да се разходят с детето си в парка и т.н. Почти всеки човек има свои хобита и любими дейности, на които обича да посвещава своето свободно време. Има го обаче онзи момент, когато съботата идва, но нещата се объркват. Нито се качваме на колелото, нито отиваме на игрището за футбол. Няма ни и на изложбата, на която сме обещали да отидем. Дистанционното за телевизора обаче е в ръката ни. Четири часа по-късно продължаваме да оформяме повърхността на дивана с тежестта на тялото си. Не сме способни да повдигнем и пръст, за да вземем участие в активно занятие. А след още един час напълно се отказваме да свършим нещо интересно в съботния ден. Просто сме неактивни. За жалост, това, което сме планирали цяла седмица, не се осъществява на практика. Макар да е изглеждало силно жадувано. Звучи странно, но признайте си – и на вас ви се е случвало и вероятно продължава да ви се случва. Може да ви прозвучи нелепо, но помислете: през повечето време нашата работа изисква да използваме своите умения, да настроим умовете си и да преследваме цели – всички тези неща допринасят за щастието. От друга страна, дейностите, които практикуваме в свободното време, могат да постигнат същото – те обаче не са задължителни, тъй като няма шеф, който да го изисква и да ни виси на главата през уикенда. Така тръгваме по пътя на минималното съпротивление. Той логично води до дивана и телевизора. Колкото повече тази практика се повтаря, толкова повече се превръща в наш навик и оттук хобитата ни стават безполезни. Не се предавайте на мързела. Използвайте поне 30 минути дневно през уикенда, за да се насладите на карането на колело, разходките и планинарството. Само толкова време е необходимо, за да се заредите с енергия, да се разтоварите психологически и да се почувствате пълноценни. Вмъкнете в уикенда активна почивка – спорт или игри, които изискват концентрация, посвещение, мотивация и ви зареждат с радост.", "date": "2017.10.29", "title": "Защо свободното време ни изтощава?"}
{"url": "http://pik.bg/%D0%BF%D0%BE%D1%81%D1%80%D0%B5%D1%89%D0%B0%D0%BC%D0%B5-%D1%82%D1%80%D1%8A%D0%B6%D0%B5%D1%81%D1%82%D0%B2%D0%B5%D0%BD%D0%BE-%D0%BC%D0%BE%D1%89%D0%B8%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%B8-%D0%B0%D0%BF%D0%BE%D1%81%D1%82%D0%BE%D0%BB-%D0%B2%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B9-news700848.html", "text": "С благословението на Негово светейшество Българския патриарх Неофит в храм „Св. Георги“ в кв. \"Горубляне\" тържествено ще бъдат донесени частици от мощите на св. апостол Вартоломей . В близост до този енорийски храм се намира единственият в Софийска епархия параклис, посветен на Христовия апостол. Пред тях беше отслужена архиерейска св. Литургия, оглавена от Негово Високопреосвещенство Западно и Средноевропейския митрополит Антоний. Молитвено участие ще вземе и Негово Светейшество патриарх Неофит", "date": "2017.10.29", "title": "Посрещаме тръжествено мощите на Свети апостол Вартоломей"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B4-%D1%80-%D1%85%D0%B0%D1%81%D0%B0%D0%BD-%D0%B0%D0%B4%D0%B5%D0%BC%D0%BE%D0%B2-%D0%BE%D1%82-%D0%B4%D0%BF%D1%81-%D1%81-%D0%BF%D1%8A%D0%BB%D0%BD%D0%B0-%D0%B4%D0%B8%D1%81%D0%B5%D0%BA%D1%86%D0%B8%D1%8F-%D0%BD%D0%B0-%D0%B1%D1%8E%D0%B4%D0%B6%D0%B5%D1%82-2018-%D1%81%D0%B5%D0%B3%D0%B0-%D1%80%D0%BE%D0%B3%D1%8A%D1%82-%D0%BD%D0%B0-%D0%B8%D0%B7%D0%BE%D0%B1%D0%B8%D0%BB%D0%B8%D0%B5%D1%82-news700856.html", "text": "- Първото ми впечатление е, че приходите в бюджета на държавното и обществено осигуряване се увеличават с 550 млн. лв. Това означава, че предвидените за увеличение приходи са единствено и само на базата на увеличението на осигурителните пенсии за фонд пенсии, плюс увеличението на минималната работна заплата, както и увеличението на минималните осигурителни прагове с 3,9 процента, което е административното предложение на министъра на труда и социалната политика. Казвам това, защото по отношение на заетите, въпреки завидния икономически растеж, четвърти в ЕС, за следващата година се предлага само 11 хиляди повече заети в бюджета за Държавното обществено осигуряване. Това поставя под съмнение прогнозата на Министерството на финансите за ръста на заетите за следващата година. Ако е вярна информацията, че бюджета ще расте с 3,9 процента, това означава, че броя на заетите трябва да е по-голям, респективно и приходите да са повече. Що се отнася до това какви са разходите, предвидените такива са с около 500 млн. повече, което означава, че приказките, които. Патриотичният фронт обясняваха и управляващите от ГЕРБ, когато се приемаше увеличението на минималната пенсия за старша възраст на 180 лв. на 200 лв., че нямат никакво отношение към бюджета на Държавното обществено осигуряване не са верни, защото подложката за следващата година, благодарение на това увеличение е 300 млн. лв. За останалите политики са предвидени 250 млн. лв. Най-притеснителното в бюджета за Държавното обществено осигуряване е, че на практика дефицита или трансфера на финансовото министерство към този бюджет е със само 200 млн. по-малък от изпълнението за тази година. Тоест системата на държавното обществено осигуряване продължава да работи с огромния дефицит, който е имал предишни години. С други думи реформата, която се предприе и се прие от правителството на Борисов 2, на практика не дава очакваните резултати. Нещо, което ние заявихме при обсъждането на тези промени. В краткосрочен план, макрорамката на бюджета, приходите в бюджета, разходите не отговарят на заложените тогава. Нещо повече намалението на разходите за фонд пенсии е с около 13 млн., което на фона на близо 9 млрд. лв. бюджет е абсолютно нищо и не оправдава по никакъв начин онези мерки, които бяха предприети за увеличаване на възрастта и стажа. Има и други политики, които са притеснителни в бюджета на ДОО, а именно орязване на 50 процента на първите три дни от болничните листи. - Във варианта, който е внесен за обсъждане в надзорния съвет на НЗОК, този текст го има. Дали е отменен ще видим в проекта на бюджета, когато го внесат в Народното събрание ще стане ясно дали е отпаднал, но той още не е внесен. Защо казвам, че това е изключително неприемлива мярка. Защото става въпрос за осигурително плащане, което се базира на осигурителен принос. Тоест, осигуряваш се за тези 3,5 за фонда общо заболяване, бременност, раждане в рамките на което са и така наречените болнични и в един момент, когато настъпи осигурителното събитие, някой решава, че трябва да бъдат орязани плащанията в първите три, които ги плаща работодателя, което е друга тема, защо ги плаща той, след като работници и служители, в съотношение 60 за работодател, 40 за служители плащат осигурителни вноски за този осигурителен риск на НЗОК, като са задължение да изплатят, когато настъпи осигурителното събитие, съответното плащане. Вместо да се стъпи на тази здрава основа, защото тази мярка е предприета 2010 и беше антикризисна мярка, това означава ли, че правителството приема тезата, че кризата не е отминала или се е задълбочила, след като орязват на 50 процента предварителното предложение. Тази мярка не може още да е приемлива, защото когато смяташ и имаш информация, че има нарушители, че има лекари, които издават така наречените фалшиви болнични, че има работодатели, които си позволяват да препращат работници и служители, като забележете, работодателя може да накара работника и служителя да си вземе болничен лист след третия ден, тъй като плаща 70 процента до сега първите три дни. Тоест тезите са абсолютно несвързани една с друга. Основният извод е, че с такъв тип предложения се екстраполира нарушението на едни върху всички останали, нещо, което е категорично неприемливо. Когато имаш информация за нарушителите бъди така добър да ги накажеш тях, а не всички с орязването в това число и болните. - Това трябва да кажат управляващите, защото те смятат, че трябва да има такъв механизъм. Прокрадна се едно предложение за свръх медицинска комисия, като че ли са малко медицинските комисии и сега към НЗОК към всяка една регионално поделение на НЗОК има във всички 28 области има такива лекарски комисии, които да проверяват всички тези неща. - За тях има задължение на работодателите, социалните партньори в закона за здравето, те да контролират режима, който е предписан в съответния болничен лист. Ако режимът е домашен това означава, че служителят не трябва да е в Гърция, както казва нашия премиер, а трябва да си стои в къщи. Ако работодателите ги проверят и установят, че ги няма вкъщи нека обжалват болничните листи и да кажат колко са обжалваните случаи, колко са наказаните лекари за така наречените фалшиви болнични. Аз смея да твърдя от народния фолклор и от медицинския, нещо, което е общо известно, че така наречените фалшиви болнични са документално са най-добре изпипани, което прави още по-невъзможно контролиращи органи да си свършат работата. Но това не означава, че не трябва да разчитаме на съсловните организации, на самоконтрола от страна на лекарите. Защото в крайна сметка това са публични пари, на всички и не трябва да се харчат по този начин. На второ място, законодателната уредба трябва да бъде така конструирана, за да се изпълняват в закона за здравето административно-наказателни процедури. Преди да се извървят тези процедури като глоба от 1000 до 3000 лв. при повторно нарушение 5 000, да кажат, след като имат такава информация, след като знаят кои са нарушителите, колко от тях са глобени, колко работодатели са обжалвали. - Трудовото и осигурително законодателство е решило по един коректен начин за всички тези неща има съответни арбитражи, възможности за обжалване и тн. Така, че ако работодателя не разрешава излизане в болничен и имаш болничен лист е несериозно да се твърди такова нещо. Тази дискусия е важна и дано се реши, но не може да се прехвърля отговорността към всички за сметка на всички. - Алтернативата на БСП е традиционен техен инструмент на фона на бюджетната процедура, когато са в опозиция, не само на те, но и много други опозиционни партии в други държави имат такава практика. Те имат правото да отнасят проблемите, които да искат да наложат. Но радикалните промени в данъчното законодателство, които те предлагат, дори и да са приемливи за една част от обществото, след като с тази политика се иска доверието на избирателите, след като се спечели доверието и когато си управлението. В противен случай те си остават предложения, които се обсъждат, но не приемат от мнозинството. Такъв е случаят и сега, защото какво означава да искаш да промениш статута на лечебните заведения, след като в търговския закон има разписан текст за фалит на търговски дружества и се минава през процедура по несъстоятелност, фалити и тн. Трябва ли да фалират всички болници с държавно и общинско участие, които имат задължения, за да стигнем до новия им статут по закона за лечебните заведения. Те предлагат да се изплатят всички задължения на лечебните заведения и след това да се премине към тази процедура да нямат задължения, но търговския закон в този случай е категоричен. - Това, което казвате, е съвършено правилно. Не може за субективни грешки, защото аз съм убеден, че те не са в масовия случаи, защото структурните проблеми в здравеопазването, клиничните пътеки и прословутите лимити са тези, които водят до трупането на тези задължения. Нелоялните мениджърски практики допускам, че са по-малката част, без да мога да направя такова разграничение. Но докато има лимити, докато има възможност да се ограничава дейността на лечебните заведения, каквито и бюджети да се приемат, дали ще бъдат алтернативни, два или три пъти повече, няма да доведат до по-добро здраве, докато съществуват прословутите лимити. Те са пречка за достъпа, те са пречка за разгръщането на конкуренцията. Проблема изобщо не е в това, че има много лечебни заведения, болните са едни и същи, населението е едно и също, даже е намаляващо, тогава идва сериозния въпрос, какво трябва са се направи, колко пари трябва да влязат в тази система и колко средства са необходими за нормалната дейност. - При тази структура на здравеопазването, при тази функционална система, при закона за здравното осигуряване, при тези лимити на бюджетите на лечебните заведения, каквито и пари да се налеят няма да се реши проблема. Аз съм убеден, че тази система изисква значително по-голям финансов ресурс. Защото бюджета на страни от ЕС със съпоставим брой на населението с този на България е многократно, от 6 до 14 пъти по-висок от този у нас. През последните години обаче, колкото и пари да се налеят в тази система насреща не стои адекватен отговор за по-добро здраве, по-добри здравни показатели. Потъват, защото системата е нереформирана. Това мнозинство, в което участват националистите, а нашето отношение по този въпрос е ясно, защото според нас тяхното участие няма как да доведе до реформиране, на която и да е система. Забележете, че управляващите са казали в своята управленска програма, че държат на стабилното управление. Стабилно управление и реформи са разнозначни неща, защото реформите водят до напрежение, водят до напрежение. А стабилно, означава тупване на топката, означава малко повече пари, да запушим тази дупка, но не да решим генерално въпроса. Тези партии, които са в управляващата коалиция в момента, а и много други са обещали да има демонополизация, обещали са и други реформи, но нещо да е предвидено, за да се искат повече пари. Аз не казвам, че не трябват повече, а казвам, че трябва да е ясно изразено „ние сме направили това, ние сме предвидили да направим това, това и това. И за това искаме повече пари“. Защото не министерството на финансите, а отделните секторни министерства правят реформите, за да искат допълнителен ресурс. Сега рога на изобилието се излива върху всички бюджетни системи, за да се гарантира спокойствие на управляващите. Само, че то е привидно, напрежението расте и виждате, че когато отделните групи и съсловия виждат, че когато тези протестират веднага им се дават някакви пари, нараства потенциала за протести, това ако правителството не го разбира не знам до къде ще стигнат нещата. Според мен предстоят интересни събития, които очакваме с интерес. - Не мога да прогнозирам, но ние от Движението за права и свободи многократно сме казвали, че не сме съгласни с тази структура на управление и вина носят не само патриотите, които с езика на омразата разделят обществото, а и мандатоносителя в лицето на ГЕРБ, които припознаха една крайно дясно националистическа партия за техен коалиционен партньор. В този смисъл за нас, когато и да има предсрочни избори винаги ще бъде късно.", "date": "2017.10.29", "title": "САМО В ПИК! Д-р Хасан Адемов от ДПС с пълна дисекция на бюджет 2018: Сега рогът на изобилието се излива върху всички бюджетни системи, за да се гарантира спокойствие"}
{"url": "http://pik.bg/44-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%BB%D0%B8%D0%B4%D0%B5%D1%80-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81-%D0%BA%D1%83%D0%BB%D1%82%D0%BE%D0%B2%D0%B0-%D1%84%D1%80%D0%B0%D0%B7%D0%B0-news700775.html", "text": "Ивайло Стефанов е имал оферта да игра за националния отбор на Бразилия. Това разкри самият волейболен ас в предаването \"Събуди си\" по Нова тв. \"Още, когато бях на 15-16 годии дойде първото предложение - да стана турски гражданин. После ме каниха от Бразилия и Австрия\", каза един от най-възрастните действащи волейболисти в света. На 44 години Ивайло Стефанов играе за ЦСКА. \"Аз съм пример, към който всеки може да се стреми. Защо един артист да може да се реализира до по-напреднала възраст, а един спортист да не може?\", попита той. \"Как започва всичко? До 1987 година бях футболист, после станах волейболист. На 13 години вече бях 193 сантиметра и се пренасочих към този спорт. Всичко стана като на шега, в началото даже бърках волейбол с баскетбол. Талант, упоритост, много тренировки. На 17 години бях в мъжкия национален отбор\", спомня си Стефанов. \"От Левски не съм преминал в ЦСКА. Разтрогнах с Левски 1996 година, исках независимост. Наказаха ме за 2 години да не давам лош пример. Играх един сезон в Австрия и после отидох в Турция\", уточни волейболистът. \" много е голяма разликата, а аз не се давам на никой. Те са ми като деца. Докато ми е удоволствие ще опитам да играя. Всяка тренировка за мен е последна, всеки мач е последен. От няколко години е така\", допълни бившият национал.", "date": "2017.10.29", "title": "44-годишният лидер на \"червените\" с култова фраза!"}
{"url": "http://pik.bg/%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%BE-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BE%D1%82%D0%B4%D0%B5%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D0%B8%D1%8F-%D0%BE%D1%82-%D0%B8%D1%81%D0%BF%D0%B0%D0%BD%D0%B8%D1%8F-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news700854.html", "text": "Несъгласните с отделянето на Каталуния от Испания готвят за днес масов протест в Барселона, предаде Sky News, цитирани от Фокус. В шествието се очаква да се включат стотици хиляди каталунци, несъгласни с решението на лидерите в областта да обявят независимост от Испания след провелия се в началото на месеца референдум, който не бе признат от централните власти. В отговор на декларацията за независимост, приета в петък от каталунския парламент, Мадрид суспендира автономията на областта, разпусна областната администрация и насрочи предсрочни регионални избори за 21 декември.", "date": "2017.10.29", "title": "Недоволство! Протест срещу отделянето на Каталуния от Испания в Барселона  "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-%D0%B7%D0%B0%D0%B3%D0%B8%D0%BD%D0%B0-%D0%BF%D0%BE-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D0%B6%D0%B5%D1%81%D1%82%D0%BE%D0%BA-%D0%BD%D0%B0%D1%87%D0%B8%D0%BD-%D0%B2-%D1%81%D0%B0%D1%89-news700957.html", "text": "23-годишна българка е загинала в зверска катастрофа в САЩ, съобщи полицията в Кентъки. Две коли са се ударили зверски близо до изхода на I-75 на кръстовището на \"Уолнът\" и \"Кентъки 956\" в петък вечерта, 27 октомври, информира bg-voice.com. В двата автомобила е имало общо петима човека. Загиналата Джоана Иванова е студентка в колежа \"Береа\". Още една жена е в критично състояние в болница. Според полицията причината за зверската катастрофа е употреба на алкохол. Камион връхлита колата със студентите и я разполовява на две. Един от тях е изхвърчал на пътя. Джоана умира на място и въпреки, че е носела предпазен колан \"не е имала никакъв шанс\", според съдебния лекар Джими Корнелисън. Джоана е родом от Стара Загора където учи в гимназията за чужди езици \"Роман Ролан\". През 2014 г. започва да учи в колежа \"Береа\" в едноименния град в Кентъки.", "date": "2017.10.29", "title": "ТРАГЕДИЯ! Българска студентка загина по изключително жесток начин в САЩ"}
{"url": "http://pik.bg/%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F%D1%82-%D0%B4%D0%B5%D0%BF%D1%83%D1%82%D0%B0%D1%82-%D0%B8%D0%B3%D0%BE%D1%80-%D0%BC%D0%BE%D1%81%D0%B8%D0%B9%D1%87%D1%83%D0%BA-%D0%BE%D1%82%D0%BA%D0%B0%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D0%B8%D0%B7%D1%80%D0%B0%D0%B5%D0%BB-news700901.html", "text": "Депутатът от Върховната рада на Украйна Иго Мосийчук, който пострада при взрив в центъра на Киев, отказа лечение в Израел. За това е обявил самият той в профила си във „Фейсбук“, цитиран от Газета. Мосийчук разясни, че вицепрезидентът на ПАСЕ и украински депутат Георгий Логвинский „предложи да бъда изпратен на лечение в Израел“. „Отказах, защото смятам, че нямам никакво морално право точно сега да напускам Украйна. Още повече, че имам на 101 процента доверие в лекарите от Института по хирургия и трансплантология „Шалимов“, добавя Мосийчук. Депутатът пострада на 25 октомври, след като при излизането му от студиото на телевизионния канал „Еспресо“ в центъра на Киев се взриви мотоциклет с бомба. В резултат на инцидента загинаха двама души, като единият бе охранителят на Мосийчук. Самият Мосийчук и още двама души бяха ранени.", "date": "2017.10.29", "title": "Украинският депутат Игор Мосийчук отказа лечение в Израел"}
{"url": "http://pik.bg/%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D0%BD%D0%B8-%D0%BF%D0%BE-%D0%BA%D0%B0%D1%80%D0%B0%D1%82%D0%B5-%D0%BA%D0%B8%D0%BE%D0%BA%D1%83%D1%88%D0%B8%D0%BD-%D1%81%D0%BF%D0%B5%D1%87%D0%B5%D0%BB%D0%B8%D1%85%D0%B0-13-%D0%BC%D0%B5%D0%B4%D0%B0%D0%BB%D0%B0-%D0%BE%D1%82-%D0%BE%D1%82%D0%BA%D1%80%D0%B8%D1%82%D0%BE%D1%82%D0%BE-%D0%BF%D1%8A%D1%80%D0%B2%D0%B5%D0%BD%D1%81%D1%82%D0%B2%D0%BE-%D0%B2-%D0%B1%D0%B5%D0%BB%D0%B0%D1%80%D1%83%D1%81-news700954.html", "text": "Националите на Българската карате киокушин федерация (БККФ) спечелиха впечатляващите 13 медала от Откритото  първенство по киокушин в Беларус. То се проведе в събота и в него участваха над 250 бойци от Украйна, Казахстан, Иран, Русия, Беларус и България. Четирима от каратистите на БККФ се пребориха за първи места. Злато грабнаха Димитър Димитров (мъже, 75 кг), Лъчезар Палачоров  в кат. над 75 кг при юношите, а от девойките титли спечелиха  Жасмина Янчева (до 14 г., 50 кг) и Симона Иванова (до 17 г., 50 кг) . Вицешампиони станаха Иван Иванов (мъже, 75 кг), Мария Чепилова (девойки, над 65 кг), Яни Кръстев (юноши, 75 кг), Валентин Вълчанов (юноши, 70 кг), Александър Йорданов (мъже, 85 кг), Миглен Димитров (юноши, над 65 кг). Бронзови  медали спечелиха Мартина Хаджийска (девойки, над 65 кг), Гергана Паунова (девойки, 55 кг), Галя Атанасова (девойки, 50 кг). Сенсей Христо Христов е треньор на мъжкия отбор, а сенсеите Живко Андреев и Милуш Драганов са наставниците на юношите и девойките. Това е втори голям успех за БККФ в рамките на един месец. Само преди седмица каратистите ни се завърнаха от Европейското първенство по карате киокушин в Полша отново с 13 медала - 4 златни 3 сребърни и 6 бронзови. Следващото голямо състезание в календара на каратеките ни е първенството по киокушин в Япония. То ще се проведе между 25 и 27 ноември.", "date": "2017.10.29", "title": "Националите ни по карате киокушин спечелиха 13 медала от Откритото първенство в Беларус"}
{"url": "http://pik.bg/%D0%BC%D0%B0%D1%80%D0%B8%D1%8F-%D0%B3%D0%B0%D0%B1%D1%80%D0%B8%D0%B5%D0%BB-%D0%B8%D1%81%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B8%D0%BC%D0%B0-%D0%BF%D1%8A%D0%BB%D0%BD%D0%B0%D1%82%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B5-news700837.html", "text": "\"Испания и испанското правителство имат пълната подкрепа от Европейската комисия. Референдумът в Испания за независимост на Каталуния е незаконен\", каза в ефира на Нова телевизия еврокомисарят Мария Габриел. \"Важното е да се спазва законът и да се поддържа диалог. Рисковете са свързани с целия ЕС. Когато има искания, те трябва да бъдат поставяни на масата\", поясни Габриел. Днес се готви хиляден протест на противниците на каталунската независимост. Още от ранни зори се строят сцени в Барселоно. Готви се и мащабна стака. Дори метрото и болниците ще работят с минимален капацитет.", "date": "2017.10.29", "title": "Мария Габриел: Испанското правителство има пълната подкрепа на Еврокомисията, референдумът е незаконен"}
{"url": "http://pik.bg/%D0%BB%D1%83%D0%B4-%D0%B7%D0%B0-%D0%B2%D1%80%D1%8A%D0%B7%D0%B2%D0%B0%D0%BD%D0%B5-%D0%BD%D0%B0%D1%88%D0%B5%D0%BD%D0%B5%D1%86-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%81%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD%D0%BE-%D1%81%D0%B5%D0%BB%D1%84%D0%B8-news700847.html", "text": "Българин мина всички границите на самоубийствените селфита, след като в социалбните мрежи се появи негово  фото, излязъл през прозореца, за да се снима със селфи стик в движещ се влак, съобщкава Офнюз.. Кадърът е публикуван на профила Balkan Beast, на който търсач на силни усещания редовно публикува снимки и видеа от изключително рискови за здравето и живота изпълнения. \"Кой каза че БДЖ-то е скучно?\", е написал Balkan Beast към публикацията си в социалната мрежа. Според железничари обаче е истинско чудо, че човекът на снимката е останал жив след акцията по привличане на внимание. \"Този “завършен висшист по електродинамика” има късмет, че не е вдигнал малко повече селфи стика достатъчно за да го ликвидират 24 КВ ток сиреч 24 000 волта ток\" коментират под снимзката жп-специалистите. Снимка: Офнюз.бг", "date": "2017.10.29", "title": "ЛУД ЗА ВРЪЗВАНЕ! Нашенец с шокиращо самоубийствено селфи"}
{"url": "http://pik.bg/%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%B3%D1%83%D0%B1%D0%B5%D1%80%D0%BD%D0%B0%D1%82%D0%BE%D1%80-%D0%BD%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%81%D0%BA%D0%B0-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F-%D0%B1%D0%B5-%D0%BE%D1%82%D0%B2%D0%BB%D0%B5%D1%87%D0%B5%D0%BD-%D0%B2-%D0%BF%D0%B0%D0%BA%D0%B8%D1%81%D1%82%D0%B0%D0%BD-news700855.html", "text": "В Пакистан неизвестни лица са отвлекли заместник-губернатора на афганистанската северозападна провинция Кунар, предаде Reuters, цитирани от Фокус. По данни на източник от пакистанската полиция, Мохамад Наби Ахмади е бил вкаран насила в кола, след като е пресякъл границата с Пакистан. Инцидентът станал в близост до Пешавар. От администрацията в Кунар потвърдиха, че Ахмади е изчезнал в петък.", "date": "2017.10.29", "title": "Заместник-губернатор на афганистанска провинция бе отвлечен в Пакистан"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B2%D1%80%D0%B5%D0%BC%D0%B5%D1%82%D0%BE-%D0%BD%D0%B8-%D1%83%D0%B4%D1%80%D1%8F-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-news700934.html", "text": "С един час назад ще завъртим стрелките на часовника на 29 октомври, неделя. При много хора тази промяна ще предизвика непрекъсната умора и главоболие, предупреждават лекарите. Според специалистите на организма му е нужен поне месец след смяната на времето, за да се нагоди към новите условия. Някои я понасят по-леко и се справят за седмица, но обикновено са нужни точно четири. За да се свикне с новото астрономическо време, което срива и имунитета, лекарите съветват да се пият повече витамини и да се хапват пресни плодове и зеленчуци.", "date": "2017.10.29", "title": "Внимание! Смяната на времето ни удря в главата"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B7%D0%B2%D0%B5%D1%80%D1%81%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%B1%D1%83%D1%80%D0%B3%D0%B0%D1%81-%D1%85%D0%B2%D1%8A%D1%80%D1%87%D0%B0%D1%82-%D0%BB%D0%B8%D0%BD%D0%B5%D0%B9%D0%BA%D0%B8-%D0%B8-%D0%BF%D0%BE%D0%B6%D0%B0%D1%80%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news700959.html", "text": "Две коли се смляха при жесток сблъсък в Бургас. Инцидентът е станал преди минути на кръстовището на ул. \"Спортна\" и бул. \"Тодор Александров\", съобщават очевидци, които са станали свидетели на жестокия удар. Блъснали са се две коли - джип и Опел Корса. Според очевидци единият от шофьорите е карал с несъобразена скорост и е минал на червен светофар. На място току-що са пристигали линейка и екип на пожарната, които вадят ранени от размазаните автомобили, предава Флагман.бг.", "date": "2017.10.29", "title": "ОТ ПОСЛЕДНИТЕ МИНУТИ! Зверска катастрофа в Бургас, хвърчат линейки и пожарни (СНИМКИ)"}
{"url": "http://pik.bg/%E2%80%9E%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B2%D0%BE%D0%B5%D0%BD%D0%BD%D0%BE-%D1%87%D1%83%D0%B4%D0%BE%E2%80%9C-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BE%D0%B1%D0%B8%D0%BA%D0%BE%D0%BB%D0%BA%D0%B0-%D0%B8%D0%B7-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-news700955.html", "text": "След официалната премиера на пред десетки преподаватели, директори и университетски професори в София, сега историите за най-големите постижения на армията ни след Освобождението, тръгват на обиколка из училищата в страната. Късометражните филми от поредицата ще бъдат представени по време на открити уроци, които сдружение „Българска история“ ще проведе в десет населени места в страната. Първата , където създателите на поредицата ще посетят Средно училище „Христо Ясенов“. След това от „Българска история“ ще излязат малко извън пределите на България с урок и прожекции в Димитровград (Сърбия) на 3 ноември. Там ще се излъчи филмът, посветен на Сръбско-българската война. Епизодите от поредицата ще бъдат представени пред ученици и в София, Русе, Карнобат, Бургас, Ловеч, Гоце Делчев, с. Долно Дряново и Смолян. Създателите на „Българско военно чудо“ ще продължат да обикалят училища и градове през цялата учебна година. „Българско военно чудо“ е съвместен образователен проект на сдружение „Българска история“ и ЗАД „Армеец“, който пресъздава най-големите постижения на армията ни в периода петте войни след Освобождението на България. Целта на поредицата е да представи по интересен начин историята на учениците и широката публика. 30.10.2017г. Етрополе -  Средно училище \"Христо Ясенов\" 03.11.2017г. Димитровград (Сърбия) - Гимназия \"Св. Кирил и Методий\" 06.11.2017г. София - 9-та Френска езикова гимназия 08.11.2017г. Русе – Средно училище \"Васил Левски\" 09.11.2017г. Карнобат – Средно училище \"Христо Ботев\" 09.11.2017г. Бургас - Немска езикова гимназия „Гьоте“ (НЕГ) 21.11.2017г. Ловеч - Регионална библиотека \"Проф. Беню Цонев\" 27.11.2017г. Гоце Делчев -  Природоматематическа гимназия „Яне Сандански“ 27.11.2017г. Долно Дряново – Основно училище „Христо Ботев“ 28.11.2017г. Смолян  - Професионална гимназия \"Карл Маркс\" 28.11.2017г. Смолян - Природоматематическа гимназия \"Васил Левски\"", "date": "2017.10.29", "title": "„Българско военно чудо“ тръгва на обиколка из училищата в страната"}
{"url": "http://pik.bg/%D0%BC%D0%B0%D1%81%D0%BE%D0%B2%D0%B8-%D0%B0%D1%80%D0%B5%D1%81%D1%82%D0%B8-%D1%82%D1%83%D1%80%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0-61-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B7%D0%B0-%D0%B2%D1%80%D1%8A%D0%B7%D0%BA%D0%B8-%D1%81-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-news700904.html", "text": "Турската полиция е задържала 61 заподозрени за връзки с „Ислямска държава“, съобщи Anadolu Agency, цитирани от Фокус. 39 души, сред които 28 сирийци и двама граждани на Азербайджан, са задържани в рамките на контратерористична операция на полицията в северозападния вилает Бурса. Осем от задържаните са непълнолетни. По-рано днес в рамките на антитерористичното разследване полицията е задържала 22-ма души в североизточния вилает Ерзурум. Конфискувани са оръжия, амуниции и документи.", "date": "2017.10.29", "title": "Масови арести! Турската полиция задържа 61 заподозрени за връзки с „Ислямска държава“"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BD%D0%B0%D0%B8%D0%BC-%D1%81%D1%8E%D0%BB%D0%B5%D0%B9%D0%BC%D0%B0%D0%BD%D0%BE%D0%B3%D0%BB%D1%83-%D1%81%D0%BB%D0%B5%D0%B4-%D0%BF%D0%BE%D0%BB%D1%83%D1%87%D0%B5%D0%BD%D0%B8%D1%8F-%D0%BC%D0%BE%D0%B7%D1%8A%D1%87%D0%B5%D0%BD-news700965.html", "text": "Министърът на здравеопазването на Турция Ахмет Демиржан лично е посетил трикратния олимпийски шампион Наим Сюлейманоглу в болницата в събота. Именно след визитата на министъра се появи информацията, че най-великият щангист за всички времена е получил мозъчен кръвоизлив. Според Демиржан извънредната ситуация вече е овладяна от лекарите, предава Би Ти Ви. \"Той е в скъпоценните ръце на най-добрите доктори. Наим няма проблеми с черния дроб след извършената трансплантация. Той е бил приспан за известно време, за да му бъде приложено друго лечение. Това се наложило заради лек мозъчен кръвоизлив. Сега показанията му са добри. Няма нужда от нова хирургическа намеса. Проблеми с черния дроб няма, но се е е наложило да бъде лекуван заради другия възникнал проблем. Медицинските грижи и лечението продължават. Надявам се, че Наим ще преодолее тези проблеми и в идните дни ще бъде изписан от болницата като излекуван човек\", заяви Демирджан. Проф. д-р Камил Ялчин Полат, който лично се грижи за Наим Сюлейманоглу, очаква подобрение на състоянието на легендарния щангист след трансплантацията и последвалия мозъчен кръвоизлив. \"Надявам се това да не се повтори. Няма проблем с другите органи. Не се нуждае от операция, кръвоизливът е овладян. Предприели сме всички необходими мерки\", съобщи лекарят. В края на септември Наим Сюлайманоглу бе приет по спешност в болница заради тежка чернодробна цироза. На 6 октомври му бе извършена чернодробна трансплантация, а самият президент на Турция Реджеп Тайип Ердоган следи отблизо как върви възстановяването на шампиона.", "date": "2017.10.29", "title": "ИЗВЪНРЕДНО! Разкриха подробности за състоянието на Наим Сюлейманоглу след получения мозъчен кръвоизлив"}
{"url": "http://pik.bg/%D0%B1%D0%BE%D0%B9%D1%86%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B1%D1%8F%D0%B3%D0%B0%D1%82-%D0%BE%D1%82-%D0%B8%D1%80%D0%B0%D0%BA%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D0%B5%D0%BB-%D0%BA%D0%B0%D0%B8%D0%BC-%D0%B2-%D1%81%D0%B8%D1%80%D0%B8%D1%8F-news700916.html", "text": "Бойци на терористичната групировка „Ислямска държава“ масово напускат иракския град Ел-Каим, разположен на границата със Сирия, бягайки на сирийска територия, съобщава „Коммерсант“, позовавайки се на информации на местни медии. Според информацията, масовото отстъпление е започнало след унищожаването на голяма част от полевите командири на „Ислямска държава“ при въздушни удари на иракските Военновъздушни сили по цели в Ел Каим. Операцията по освобождаването на градовете Ел Каим и Рава бе започната от правителствените сили на Ирак през последната седмица.", "date": "2017.10.29", "title": "Бойци на „Ислямска държава“ бягат от иракския град Ел Каим в Сирия"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%82%D0%BE%D1%82%D0%B0%D0%BB%D0%BD%D0%B0-%D0%B4%D1%80%D0%B0%D0%BC%D0%B0-%D0%BD%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B0%D1%80%D0%B5%D0%BD%D0%B0---%D1%85%D0%B5%D1%80%D0%BE-%D0%B1%D0%B5%D1%81%D0%B5%D0%BD-%D0%BE%D0%B3%D1%80%D0%BE%D0%BC%D0%BD%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8-%D0%B7%D0%B0-%D1%81%D0%B8%D0%BD%D0%B8%D1%82%D0%B5-%D0%B0-%D0%BE%D1%80%D0%BB%D0%B8-news700972.html", "text": "Лудогорец победи с 2:0 Левски в голямото дерби от 14-ия кръг на Първа лига. Зарядът на срещата бе огромен. Изгонване на Херо, много спорове на терена, дори меле между футболистите на \"Лудогорец Арена\". Мисинджан и Вандерсон са героите за \"зелените\" в спора, реализирайки във вратата на гостите. \"Орлите\" са първи във временното класиране,  \"сините\" са трети в таблицата към момента. Разликата между двата тима е 11 точки. В следващия кръг Лудогорец отново играе на своя стадион в дерби мач - ЦСКА гостува на подопечните на Димитър Димитров. \"Армейците\" са с 5 пункта пасив спрямо разградчани в таблицата. Левски пък домакинства на Локомотив Пловдив. Впечатление направи, че Димитров, бивш шампион със \"сините\", разчиташе на ударно каре в атаката на домакините. Лукоки, Марселиньо, Вандерсон и Мисиджан излязоха на терена за \"зелените\". От \"Герена\" се отдалечават на над 10 точки разлика спрямо разградчани, тежък момент за Роси и подопечните му. Левски осъществи опасна атака в 11-ата минута, а веднага след това \"орлите\" се втурнаха в контраатака, Марселиньо намери Мисиджан по лявото крило, а Върджил с премерен шут реализира за 1:0. Серджиу Буш в 20-ата минута се отчете със сериозен пропуск. Централният нападател, от близка дистанция, не съумя да прати кълбото в мрежата, така \"зелените\" запазиха преднината си. Последваха неточности пред гола на Обертан и Лукоки, за да се стигне до 31-ата минута, когато Игор Пластун прати топката във вратата. Първоначално реферите посочиха, че има гол, последваха бурни протести на \"сините\" и попадението беше отменено поради засада. Димитър Димитров пък получи червен картон. Треньорът на домакините беше бесен. Още един пропуск на Буш, много напрежение на терена и 1:0 за \"орлите\" до почивката. Лукоки в 59-ата минута проби в наказателното поле на гостите и подаде остро към Вандерсон, а бразилецът не сгреши - 2:0. В 65-ата минута играчи на двата тима се спречкаха. Заформи се меле на терена, в крайна сметка не се стигна до изгонване на футболисти. Жълт картон за Кабрал в ситуацията. До края на мача Вандерсон пропусна да направи резултата класически, така \"зелените\" победиха \"сините\" с 2:0. ТИТУЛЯРИТЕ: ЛУДОГОРЕЦ: Ренан; Сисиньо, Козмин Моци, Игор Пластун, Натанаел; Светослав Дяков, Абел Анисе; Джоджи Лукоки, Марселиньо, Вандерсон; Върджил Мисиджан Старши треньор: Д. Димитров ЛЕВСКИ: Божидар Митрев, Милош Цветкович, Давид Яблонски, Холмар Ейолфсон, Мики Орачев; Васил Панайотов, Жорди Гомес; Антонио Вутов, Габриел Обертан, Роман Прохазка; Сержиу Буш Старши треньор: Д. Роси.", "date": "2017.10.29", "title": "ИЗВЪНРЕДНО! Тотална драма на \"Лудогорец Арена\" - Херо бесен! Огромни проблеми за \"сините\", а \"орлите\"... (ОБНОВЕНА)"}
{"url": "http://pik.bg/%D1%82%D0%B5%D0%B6%D0%BA%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%BD%D0%B0-%D0%B3%D0%B5%D1%80%D0%B5%D0%BD%D0%B0-%D0%B4%D0%B5%D0%BB%D0%B8%D0%BE-%D1%80%D0%BE%D1%81%D0%B8-news700921.html", "text": "Старши-треньорът на Левски - Делио Роси, е отчаян от моментните изяви на Жуниор Мапуку. Италианският специалист отписа Черната сила от сметките си за титулярните 11, анализират от роден всекидневник. Ексцентричният таран получи шанс да се докаже срещу Монтана, но бе безкрайно неубедителен, вбесявайки до краен предел публиката и Роси. Черната сила натрупа доста негативни точки със \"синия\" екип. Не се връща да помага в защита и играе много егоистично, допълва изданието. Позволява си и да се сърди, когато е сменен или играе малко минути като резерва. Това никак не се харесва на Роси, който е известен със строгата дисциплина, която налага в отборите си. Мапуку е зле и с физическата форма, като не може да изкара цял мач на ниво. Обикновено \"въздухът\" му стига за едно полувреме. Заради всичко това, италианският наставник на Левски ще продължи да залага на Серджиу Буш на върха на атаката до зимата, а след това ще се търси нов централен нападател за столичния гранд.", "date": "2017.10.29", "title": "Тежко решение на \"Герена\"! Делио Роси..."}
{"url": "http://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-news700923.html", "text": "Шеф на ЦСКА е отправил тежки заплахи срещу съперници и съдии. Това е станало след загубата (1:2) от Ботев (Пд) в Елитната юношеска група. Първо директорът на школата на столичани Стефан Яръмов се нахвърлил на бащата на играч от \"канарчетата\". После Яръмов нахлул в съблекалнята на гостите, за да им иска обяснение защо пеели: \"И преди, и сега, Литекс стана ЦСКА!\". А след това директорът влязъл и при съдиите, пише \"Меридиан мач\". Според информацията на изданието са били осъществени сериозни заплахи към гостите и реферите. Припомняме, че \"червените\" държат много на школата си и ситуацията е скандална.", "date": "2017.10.29", "title": "Огромен скандал с \"червените\"!"}
