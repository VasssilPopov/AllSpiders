{"url": "http://pik.bg/%E2%80%8B%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B1%D0%BE%D1%80-%D0%B5-%D0%BD%D0%B0%D0%B9-%D1%81%D1%82%D0%B0%D1%80%D0%BE%D1%82%D0%BE-%D0%B4%D1%8A%D1%80%D0%B2%D0%BE-%D0%B2-%D0%B5%D0%B2%D1%80%D0%BE%D0%BF%D0%B0-news752875.html", "text": "Италиански бор, който изглежда изсъхнал, но е жив, е най-старото дърво в Европа - на 1230 години, съобщи сп. \"Дискавър\", цитирано то БНТ. Учени от университета на Тусция изобретиха нов метод за датиране, за да докажат, че това дърво е най-старото в Европа. Те установиха, че няколко дървета в националния парк Полино са на повече от 1000 години. Най-старото от тях е Хелдрейхов бор. Учените го нарекоха Италус. Върхът на Италус е съвсем сух и покрит с шипове. В средата и долната част обаче има зеленина. Това е типично за много старите иглолистни дървета, твърдят учените. Типичен е и кухият дънер, изгнил с годините. Заради него обаче е невъзможно да бъде определена възрастта на дървото само по пръстените. Според пръстените възрастта на Италус е 955 години, но не е известно колко липсват. Диаметърът на дървото е 160 см, а кухата част в дънера е почти 48 см. Тъй като дебелината на пръстените варира, специалистите не могат да кажат колко точно липсват. Затова учените прибягнаха до корените. Те са расли в различни периоди от живота на дървото. Радиовъглеродното датиране, съчетано с пръстеновите модели в корените и дънера, разкрива цялата хронология на развитие на бора. Новият метод доказва, че най-старият пръстен е от 789 г., т.е. дървото е на 1230 години. Възрастта на Италус е внушителна, но не и в сравнение с най-старите дървета в света. Те са в Калифорния и също са иглолистни, като най-старото от тях е на повече от 5000 години. Сподели:", "date": "2018.05.25", "title": "​Италиански бор е най-старото дърво в Европа"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%B8%D0%B2%D0%B5%D1%82%D1%81%D1%82%D0%B2%D0%B0-%D1%80%D0%B5%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B0-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-news752870.html", "text": "Президентът на САЩ Доналд Тръмп приветства отговора на Северна Корея за решението му да отложи среща на високо равнище следващия месец, след като режимът на Ким Чен-ун заяви, че все още е готов да за разговори „по всяко време\", предава \"Франс прес\". \"Получаването на топлото и продуктивно изявление от Северна Корея е много добра новина\", коментира Тръмп, един ден след решението му да отмени насрочените за 12 юни в Сингапур преговори с Ким Чен-ун заради враждебност от страна на Пхенян. \"Ще видим скоро докъде ще ни отведе, надяваме се към дълготраен просперитет и мир. Само времето ще покаже!\", подчерта Тръмп. В четвъртък той обяви, че планираната за 12 юни в Сингапур среща със севернокорейския лидер Ким Чен-ун няма да се състои. \"Много щях да се радвах да бъда там с Вас. За съжаление, въз основа на огромния гняв и откритата враждебност, изложени в последното ви изказване, чувствам, че е неуместно в този момент да се състои тази дълго планирана среща. Затова моля, нека това писмо да послужи като обявяване, че срещата на върха в Сингапур, за доброто на двете страни, но в ущърб на света, няма да се случи\", се казва в писмо на Тръмп, адресирано до лидера на Пхенян Ким Чен-ун, предава още по темата \"Фокус\". Срещата на върха в Сингапур щеше да е първата по рода си между американски и севернокорейски лидер. Тръмп обяви решението си броени часове, след като стана ясно, че Северна Корея демонтира ядрено съоръжение в планиран ход, чрез който да демонстрира добрата воля на Пхенян в навечерието на планираната среща на върха със САЩ. Сподели:", "date": "2018.05.25", "title": " Тръмп приветства реакцията на Северна Корея за преговорите"}
{"url": "http://pik.bg/%D1%87%D1%83%D0%B4%D0%BE-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%BA%D1%8A%D0%BF%D0%B8%D0%BD%D0%B8%D1%82%D0%B5-%D1%81%D0%B0-%D0%BC%D0%BE%D1%89%D0%B5%D0%BD-%D0%BB%D0%B5%D0%BA---%D0%B5%D1%82%D0%BE-%D0%B7%D0%B0-%D0%BA%D0%B0%D0%BA%D0%B2%D0%BE-news752325.html", "text": "Пародонтозата – кошмарът на мнозина, е лечима не само с медикаменти, но и с природни средства. Проблемът е, че пациентът трябва да е много упорит, тъй като рецептите с билки изискват постоянство, но пък не оказват странични ефекти. Къпината е отлично средство срещу това заболяване. Една шепа корени от полска къпина, измити и нарязани на ситно, се варят в 1 л вода, докато течността остане 1/2 литър. След като изстине, се прецежда и зъбите са жабурят по 4-5 пъти на ден. Класика при разклатени зъби е отварата от смрадлика и лайка. Една супена лъжица суха смес се залива с половин литър вряла вода. Добавя се чаена лъжичка сода и се изчаква запарката да се охлади. С нея пациентът се жабури, като задържа по-продължително време течността към венците. Процедурата се прави поне два пъти – сутрин и вечер не по-малко от 5 минути. Петър Дънов пък препоръчва лечение с вино и изкиснато сирене. Той съветва по-често да се жабурим с виното и да похапваме повече изкиснато сирене. Сподели:", "date": "2018.05.26", "title": "ЧУДО ОТ ПРИРОДАТА! Къпините са мощен лек - ето за какво"}
{"url": "http://pik.bg/%D0%B1%D0%BE%D0%B3%D0%B0%D1%82%D0%B0%D1%88%D0%BA%D0%B8-%D0%B3%D0%BB%D0%B5%D0%B7%D0%BB%D1%8C%D0%BE-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%BF%D0%BE%D1%81%D0%B5%D0%B3%D0%BD%D0%B0-%D0%BA%D1%8A%D0%BC-%D0%B4%D1%80%D0%BE%D0%B3%D0%B0%D1%82%D0%B0-%D0%B1%D1%8F%D0%BB-%D0%BF%D1%80%D0%B0%D1%88%D0%B5%D1%86-%D0%B8-%D1%82%D1%80%D1%8A%D0%B1%D0%B8%D1%87%D0%BA%D0%B0-%D0%B8%D0%B7%D0%B4%D0%B0%D0%B4%D0%BE%D1%85%D0%B0-%D0%BF%D1%80%D0%B8-news752938.html", "text": "Влогъра Фавиол Сефери се е поддал на пороците на богатите. Глезеният наследник на бизнесмен от Албания се е почувствал толкова сигурен в компанията на своя бодигард, че не си е направил труда да скрие белите линийки и фунийка от банкнота, които навеждат на мисълта за консумация на наркотични вещества, забелязаха колегите от \"LifeOnline.bg\". Твърде вероятно е той въобще да не е забелязал, че издайническите \"магистрали\" прашец се виждат на снимката, споделена в профила му в \"Инстаграм\". Татуираният Сефери нашумя в последните години покрай влогърските си видео пародии. Страницата му във \"Фейсбук\" бързо натрупа стотина хиляди последователи, които се забавляваха с нелепите му майтапи и шеги. После си пусна собствен парфюм. Така от обикновен глезльо се превърна в арогантен и безпардонен тип, демонстриращ разгул и охолство. Освен последната изцепка със съмнителните линийки на масата, той редовно демонстрира благосъстояние, споделяйки снимки от скъпи коли в компанията на набити мускулести батки. Освен това, Фавиол е загърбил старите си авери и вече се мъкнел само с хора от \"неговото тесто\", предимно синове на известни бизнесмени и олигарси. Очевидно последната стъпка към падението на разглезения богаташ е да посегне към кокаина, който мнозина наричат наркотика на богатите. Сподели:", "date": "2018.05.26", "title": "БОГАТАШКИ ГЛЕЗЛЬО! Интернет сензация посегна към дрогата! Бял прашец и тръбичка издадоха пристрастията на Фавиол Сефери (СНИМКИ)"}
{"url": "http://pik.bg/%D0%B7%D0%BC%D0%B8%D1%8F-%D1%83%D0%B1%D0%B8-%D0%B4%D0%B2%D0%B0%D0%BC%D0%B0-%D0%B4%D1%83%D1%88%D0%B8-%D1%81-%D0%B5%D0%B4%D0%BD%D0%BE-%D1%83%D1%85%D0%B0%D0%BF%D0%B2%D0%B0%D0%BD%D0%B5-news752887.html", "text": "Двама души загинаха от едно ухапване на змия в Северна Индия - майка и детето, което тя накърмила, съобщи АФП. Жената спяла, когато я ухапала змия в къщата й в щата Утар Прадеш. Тя не усетила нищо и когато се събудила, накърмила тригодишното си момиченце. Така, без да знае, го изложила на отровата, пише \"Монитор\". Когато състоянието на майката и детето се влошило стряскащо, семейството намерило змията в друга стая на къщата. Тя избягала, когато я открили. Двете жертви били откарани в болница, но лекарите могли само да констатират смъртта им. В Индия има около 300 вида змии, от които шейсетина са силно отровни. Сподели:", "date": "2018.05.26", "title": "Змия уби двама души с едно ухапване"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%B8%D0%B7%D0%BF%D0%B8%D1%82%D0%B2%D0%B0-%D1%81%D1%80%D0%B0%D0%BC-%D0%BE%D1%82-%D0%B8%D0%BC%D0%B8%D0%B4%D0%B6%D0%B0-%D0%BD%D0%B0-%D0%B4%D0%B6%D0%B5%D0%B9%D0%BC%D1%81-%D0%B1%D0%BE%D0%BD%D0%B4-news752881.html", "text": "Не, британските шпиони не са като Джеймс Бонд - това е посланието на първата телевизионна реклама, чрез която разузнаването на Великобритания се надява да се отърси от мачовския имидж на екранния агент 007, съобщават АП. Началникът на МИ6 Алекс Йънгър обяснява, че с този ход британското външно разузнаване се стреми към повишаване на разнообразието и към привличане на повече жени и представители на малцинствата в редиците му. \"Искаме хората, които никога не са си помисляли да се присъединят към МИ6, да се замислят над тази възможност\", казва Йънгър, цитиран от \"Монитор\". Първите секунди от рекламния клип напомнят на зрителя за шпионски филм - потайни водни дълбини, тревожна музика, огромна акула със зейнала паст, която изглежда готова да се нахвърли върху плячката си. \"Ние сме тайни агенти, но не правим това, което си мислите\", казва глас зад кадър. Следващите кадри насочват вниманието към малчуган, който с известна тревога и същевременно заинтригуван наблюдава забележителния хищник, преди да намери утеха в обятията на майка си. Музиката зазвучава по-жизнерадостно и позитивно. \"Да разбираш другите. Да им помагаш да виждат нещата по различен начин. Ако това ви се струва познато, това е защото го правите всеки ден\", продължава гласът зад кадър, преди да заяви в заключение: \"МИ6: тайно ние сме точно като вас\". С липсата на безразсъдни агенти, които ухажват красавици и се впускат в луди надпревари и престрелки, телевизионната реклама цели да разкрие търсените от МИ6 човешки и интелектуални умения. Британското външно разузнаване се надява до 2021 г. да привлече към редиците си около 800 агенти. В същото време стана известно, че Британският носител на \"Оскар\" Дани Бойл ще режисира 25-ия филм от поредицата за приключенията на Джеймс Бонд. Снимките за все още неозаглавения филм за екранните подвизи на прочутия шпионин ще започнат през декември тази година в лондонските студиа \"Пайнууд\". В образа на агент 007 зрителите за пети и последен път ще видят британския актьор Даниъл Крейг. Сподели:", "date": "2018.05.26", "title": "Британското разузнаване изпитва срам от имиджа на Джеймс Бонд"}
{"url": "http://pik.bg/%D0%B2-%D0%BC%D0%B0%D0%BB%D0%B0%D0%B9%D0%B7%D0%B8%D1%8F-%D0%BE%D1%82%D0%BA%D1%80%D0%B8%D1%85%D0%B0-28-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B2-%D0%B1%D1%80%D0%BE%D0%B9-%D1%81%D0%B2%D1%8A%D1%80%D0%B7%D0%B2%D0%B0%D1%82-%D0%B3%D0%B8-%D1%81-%D0%B1%D0%B8%D0%B2%D1%88%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-news752876.html", "text": "Малайзийската полиция е открила и над 400 луксозни чанти в няколко апартамента като част от , съобщава \"Ройтерс\". Домът на Разак, апартаменти на негов син и дъщеря са сред десетките имоти, претърсвани от 18 май, коментира на пресконференция . , издадена от новото правителство, което подновява разследване за милиарди долари, които липсват от 1Malaysia Development Berhad (1MDB). . \"Ние седнахме заедно с банкови служители, за да съберем сумите и да изчислим общата сума на иззетите пари\", обяснява Сингх, цитиран от \"Нюз.бг\". Сингх допълва, че в квартал \"Букут Бинтанг\" в Куала Лумпур , но отказва да посочи собственика. Полицията е открила 284 кутии и чанти в апартамента, а още 150 са иззети от дома на дъщерята на Разак, Нораян Нажва. Сингх обяснява, че повечето от чантите са Hermes. \"Разговаряхме с Hermes, щ \", допълва Сингх. Нораян, по-известна като Джина, е от три години. Сингх не коментира какво е намерено в дома на сина на Разак, Ашман. Разак, който ръководи Малайзия почти десетилетие, отрича всяко обвинение, а преди три години обяснява, че 680 милиона долара, прехвърлени в неговата сметка, са дарения от неназован саудитски представител на кралската фамилия. 28,6 милиона долара операция в държавен фонд, основан от бившия премиер Наджиб Разак Амар Сингх, ръководител на отдела за икономически и търговски престъпления След загубата в изборите на 9 май  Наджиб Разак има забрана да напуска страната В празен апартамент полицаи откриват 35 торби пълни с пари празният апартамент не принадлежи на никой от членовете на семейството на бившия премиер е направим снимки и ще ги изпратим в Париж, за да проверим тяхната автентичност и стойност омъжена за племенника на президента на Казахстан Нурсултан Назарбаев Сподели:", "date": "2018.05.26", "title": "В Малайзия откриха 28 милиона долара в брой, свързват ги с бившия премиер"}
{"url": "http://pik.bg/%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%B0-%D0%B8%D0%B4%D0%B5%D1%8F-%D0%B2-%D1%81%D0%B0%D1%89-%D0%BE%D0%BF%D0%B8%D1%82%D0%B0%D1%85%D0%B0-%D0%B4%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D1%82-%D1%80%D0%B5%D0%BA%D0%BE%D1%80%D0%B4-%D0%BD%D0%B0-%D0%B3%D0%B8%D0%BD%D0%B5%D1%81-%D0%B7%D0%B0-%D0%BD%D0%B0%D0%B9-%D0%B2%D0%B8%D1%81%D0%BE%D0%BA%D0%B0-%D0%BF%D0%B8%D1%80%D0%B0%D0%BC%D0%B8%D0%B4%D0%B0-%D0%BE%D1%82-%D1%82%D0%BE%D0%B0%D0%BB%D0%B5%D1%82-news752878.html", "text": "В САЩ направиха опит за рекорд на Гинес за най-висока пирамида от тоалетна хартия. Идеята е на местен производител на санитарния материал. В изработването на пирамидата, разположена в супермаркет в Градн Шуут, Уисконсин, са участвали 14 доброволци, а изграждането й е отнело 10 часа. Хартиеното творение е високо 4 метра и 25 см, и широко - 5 метра и 80 см. За направата му са използвани 25 хиляди рола тоалетна хартия. Предишният подобен рекорд се държи от Бразилия, предава БНТ. Сподели:", "date": "2018.05.26", "title": "Необичайна идея! В САЩ опитаха да подобрят рекорд на Гинес за най-висока пирамида от тоалетна хартия"}
{"url": "http://pik.bg/%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%B8-%D0%BD%D1%8F%D0%BC%D0%B0-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B7%D0%B0-%D1%88%D0%BF%D0%B8%D0%BE%D0%BD%D0%B8%D0%BD-%D0%B2-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B8%D1%8F-%D0%B5%D0%BA%D0%B8%D0%BF-%D0%BD%D0%B0-%D1%82%D1%80%D1%8A%D0%BC%D0%BF-news752879.html", "text": "Конгресмени от Демократическата партия на САЩ заявиха снощи, че на п оверителни брифинги от представители на ФБР и разузнаването не са чули нищо, което да подкрепя твърденията на президента Доналд Тръмп , че в екипа му по време на кандидатпрезидентската кампания през 2016 г. е бил внедрен шпионин, който да помага на съперничката му Хилари Клинтън, предадоха Ройтерс и Асошиейтед прес. След твърдението на президента, който не представи доказателства д иректорът на ФБР Кристофър Рей, директорът на националното разузнаване Дан Коутс и заместник-главният прокурор Род Розенщайн, който контролира разследването на специалния прокурор Робърт Мълър за предполагаемо наговаряне между предизборния щаб на Тръмп и Русия, организираха два поверителни брифинга за конгресмени от двете партии, предава \"Дарик\". \"Нищо, което чухме, не променя позицията ни, че няма доказателства в подкрепа на обвинения, че ФБР или която и да е разузнавателна организация е внедрила шпионин в предизборния щаб на Тръмп\", заяви Адам Шиф, най-високопоставеният представител на Демократическата партия в Комисията по разузнаване на Камарата на представителите. Той добави, че говори от името на всички представители на своята партия, присъствали на брифингите. Сподели:", "date": "2018.05.26", "title": "Конгресмени: Няма доказателства за шпионин в предизборния екип на Тръмп"}
{"url": "http://pik.bg/%D1%80%D0%B5%D1%88%D0%B0%D0%B2%D0%B0%D1%89%D0%B8-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8-%D0%B8%D0%B7%D0%B1%D0%BE%D1%80%D0%B8-%D0%B2-%D0%BA%D0%BE%D0%BB%D1%83%D0%BC%D0%B1%D0%B8%D1%8F-news752877.html", "text": "Колумбия ще гласува в неделя на първите президентски избори след сключването на мир с бунтовническата групировка ФАРК. Това е ключов вот за страна, поляризирана от това историческо споразумение, което кандидатът на десницата и фаворит за спечелване на изборите Иван Дуке обещава да преразгледа. Мирът е крехък. Измъчвана от корупция и от големи неравенства, Колумбия се мъчи да изплува на повърхността след най-продължителния въоръжен конфликт в историята на двете Америки. Страната, която е най-големият производител на кокаин в света, има проблеми с насилие от страна на въоръжени групировки, разпръснати по границите, където си оспорват контрола върху наркотрафика в бившите бастиони на ФАРК. \"Тези избори са допълнителен етап, който е много важен за тази нова Колумбия, която изграждаме\", подчерта държавният глава десноцентрист Хуан Мануел Сантос. 66-годишният президент обяви, че 155 000 военни ще помагат за гарантиране на сигурността на първия тур на 27 май, предава \"Новини.бг\". В социологическите проучвания води силно консервативната десница. Със своя млад кандидат, новак в политиката, тя възнамерява да завоюва президентството. Четиридесет и една годишният Иван Дуке води кампания с обещанието да изкорени \"рака на корупцията\" и да даде тласък на мудната четвърта икономика в Латинска Америка, отбелязала растеж от 1,8% \"Моментът за промяна настъпи!\", не спира да повтаря той на митингите си. Сподели:", "date": "2018.05.26", "title": "Решаващи президентски избори в Колумбия"}
{"url": "http://pik.bg/%D1%81-%D0%B2%D1%8F%D1%80%D0%B0-%D0%B2-%D0%B1%D0%BE%D0%B3%D0%B0-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%BE%D1%82%D1%81%D0%BB%D1%83%D0%B6%D0%B8-%D0%BC%D0%BE%D0%BB%D0%B5%D0%B1%D0%B5%D0%BD-%D0%B7%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%B8%D1%82%D0%B5-news752859.html", "text": "За втора година Врачанският митрополит Григорий, заедно със свещеници от града, отслужиха молебен за абитуриентите. Той бе извършен в катедралния храм \"Св. апостоли“ за здравето и бъдещите успехи на зрелостниците. \"Независимо от това какви професии ще изберете в утрешния ден, най-важното е да бъдете човеци и да имате Христа в себе си. Каквито и трудности да срещнете по пътя си никога не забравяйте, че Иисус Христос няма да ви остави, стига вие да се обърнете към Него и да потърсите Неговата помощ и закрила\", обърна се към абитуриентите епархийският архиерей, пише \"Монитор\". +Заедно с радостните и вълнуващите моменти в тези дни, нека в тях има и място за благодарност към Бога, към родителите и към учителите за тяхната грижа към вас, за възпитанието, за подкрепата. Нека Божието благословение бъде с всички вас!“, пожела на абитуриентите Врачанският митрополит. На молебена присъства и кметът на града Калин Каменов. Сподели:", "date": "2018.05.25", "title": "С вяра в Бога! Врачанският митрополит отслужи молебен за абитуриентите"}
{"url": "http://pik.bg/%D0%BA%D0%B8%D0%B5%D0%B2-%D1%81%D0%B5%D0%B2%D0%B5%D1%80%D0%B5%D0%BD-%D0%BF%D0%BE%D1%82%D0%BE%D0%BA-2-%D0%B5-%D0%BD%D0%BE%D0%B2%D0%BE-%D1%85%D0%B8%D0%B1%D1%80%D0%B8%D0%B4%D0%BD%D0%BE-%D0%BE%D1%80%D1%8A%D0%B6%D0%B8%D0%B5-news752874.html", "text": ", ако продължава да задълбочава сътрудничеството на Русия в енергийната сфера, включително реализация на проекта за газопровод \"Северен поток-2\". Това съобщи премиерът на Украйна Владимир Гройсман, по време на изявлението си на международната конференция в Брюксел, предадоха \"Украинформ\" и РТ. \"Ние стоим пред избор: какво ще стане със съвременна Европа, , която демонстрира безпрецедентна агресия в последните години\", заяви той. По мнение на украинския премиер \"Северен поток-2\" не е търговски проект. \"Това е ново хибридно оръжие, насочено срещу Евросъюза и европейските държави. И това ние сме длъжни да спрем\", заключи Гройсман, предава още \"Нюз.бг\". Европа може да загуби своята независимост ако, не дай Боже, Европа загуби своята енергийна независимост и стане още по-зависима от Русия По-рано в Държавния департамент заявиха, че \"Северен поток-2\" поставя Украйна в уязвимо положение. На 22 май украинския президент Петро Порошенко призова да спре строителството на газопровода. Сподели:", "date": "2018.05.25", "title": "Киев: \"Северен поток-2\" е ново хибридно оръжие"}
{"url": "http://pik.bg/%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%B7%D0%B0%D0%B4-%D0%B1%D1%80%D0%BE%D0%BD%D0%B8%D1%80%D0%B0%D0%BD%D0%BE-%D1%81%D1%82%D1%8A%D0%BA%D0%BB%D0%BE-%D1%86%D0%B8%D0%B3%D1%83%D0%BB%D0%BA%D0%B0-%E2%80%9E%D0%B3%D1%83%D0%B0%D1%80%D0%BD%D0%B5%D1%80%D0%B8%E2%80%9C-%D0%BD%D0%B0-%D1%80%D1%83%D0%B4%D0%B6%D0%B5%D1%80%D0%BE-%D1%80%D0%B8%D1%87%D0%B8-news752858.html", "text": "Оригинална цигулка, изработена преди три века от гениалния майстор Джузепе Гуарнери, с която до смъртта си е свирил световно известният американски музикант от италиански произход Руджеро Ричи /1918-2012 г./ ще бъде показана за 24 часа в България, съобщи лютиерът Едрьо Едрев. Инструментът Guarneri del Gesu 1742- Ricci пристига от Китай  той е бил закупен от тамошен милионер на търг през 2013 г. С тази цигулка Ричи през далечната 1947 г. е направил пълни записи на произведенията на Паганини в оригиналната им форма. Същите 24 капричии той повтаря и през 1997 година, тогава обаче използва цигулка на Гуарнери, предоставена му от общината в Генуа. Руджеро Ричи е концентрирал по цял свят преди да почине през 2012 г., на два пъти е бил в България: през 1971 и 1987 г., пише \"Монитор\". Съдействие за показването на тази цигулка е оказал проф. Дзенг Куанг,бивш министър на културата на Китай, с когото Едрев е бил състудент в лютиерската академия „Антонио Страдивари“. Китаецът е сред членовете на международното жури, което ще реши  кои от близо 200-те инструмента, представени в първото извън Кремона състезание ще бъдат отличени. В Казанлък вече са пристигнали над 130 инструмента, изработени от майстори в 11 страни. Само от Китай пристигнаха 40, сред вече приетите има от Нова Зелендия, Мексико, Франция, САЩ и др. Българските надхвърлят 30, коментира Едрев. Той припомня, че с този конкурс ще се отбележи 100-годишнината от лютиерството у нас. Казанлък е домакинствал на подобни конкурси в далечните 1983 и 1987-а, сред тогавашните призьори е бил и Дзенг Куан. Гуарнерито на Руджеро Ричи ще бъде показано зад блиндирано стъкло около обяд на 1 юни, витрината е доставена специално за нея в казанлъшкия Музей на розата. Цената , която притежателят на този инструмент е заплатил на търга е  една от най-строго пазените тайни, знае се че по света има поне три цигулки на Гуарнери, които струват между 10 и 16 млн долара. С една от тях свири световноизвестната Ан Акико Майерс, за нея се знае че е принадлежала на Наполеон. В България с  Гуарнери свири единствено Васко Ешкенази, която му е предоставена от анонимен него почитател. Най-скъпият инструмент, ползван от родните музиканти е Страдиариусът на Минчо Минчев, закупен от българската държава специално за него през 1977 г. Сподели:", "date": "2018.05.25", "title": "Показват зад бронирано стъкло цигулка „Гуарнери“ на Руджеро Ричи"}
{"url": "http://pik.bg/%D0%B0%D0%B3%D0%B5%D0%BD%D1%86%D0%B8%D1%8F-%D0%BC%D0%B8%D1%82%D0%BD%D0%B8%D1%86%D0%B8-%D1%83%D0%BD%D0%B8%D1%89%D0%BE%D0%B6%D0%B8-%D0%B4%D1%80%D0%BE%D0%B3%D0%B0-%D0%B7%D0%B0-%D0%BD%D0%B0%D0%B4-21-%D0%BC%D0%BB%D0%BD-%D0%BB%D0%B5%D0%B2%D0%B0-news752873.html", "text": "366 кг наркотични вещества, от които 250 кг марихуана, 78 кг екстази, 18 кг хероин, 9 кг амфетамин, 3 кг кокаин и 8 кг други, по 1399 преписки, бяха унищожени на 25 май 2018 г. в инсинератора на Предприятието за управление на дейностите по опазване на околната среда към Министерството на околната среда и водите (МОСВ). Това съобщиха от пресцентъра на Агенция \"Митници\". Поредната процедура по изгаряне се осъществи само три месеца след последното изгаряне на 748 кг наркотици. Общата стойност на унищожените наркотици по цени на \"черния пазар\" е над 21 милиона лева. На унищожение подлежат само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи - Агенция \"Митници\" и Министерство на вътрешните работи. За седемнадесет години Агенция \"Митници\" организира и осъществи 61 процедури по унищожаване на наркотични вещества с общо количество над 40 тона. Сподели:", "date": "2018.05.25", "title": "Агенция \"Митници\" унищожи дрога за над 21 млн. лева"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81-%D1%82%D1%8F%D0%BB%D0%BE%D1%82%D0%BE-%D0%BA%D0%BE%D0%B3%D0%B0%D1%82%D0%BE-%D0%BD%D0%B5-%D0%BF%D0%BE%D0%BB%D1%83%D1%87%D0%B8%D1%82%D0%B5-%D0%B4%D0%BE%D1%81%D1%82%D0%B0%D1%82%D1%8A%D1%87%D0%BD%D0%BE-%D1%81%D0%BB%D1%8A%D0%BD%D1%87%D0%B5%D0%B2%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0-news752836.html", "text": "Когато излагате тялото на слънце, то започва да произвежда витамин D, известен още като “слънчев витамин”. Той играе важна роля за правилното функциониране на много органи и тъкани. Хората, които избягват слънчевите лъчи или не получават достатъчно количество от тях, могат да изпитат различни негативни последици. Представяме ви някои от най-често срещаните симптоми за недостиг на витамин D и неговите прояви. Калцият и витамин D са важни хранителни вещества. Те насърчават здравето на костите и минерализацията. Калцият се абсорбира в тънките черва с помощта на витамин D. Но какво се случва при недостиг? Дефицитът на витамин D води до намалена абсорбция на калций и следователно, слаба костна структура. Хората, които не получават достатъчно количество слънчева светлина, страдат от костна болка, мускулна слабост, рахит, остеомалация и остеопороза. Много е важно да поддържате адекватна доза витамин D в тялото. Основни източници могат да бъдат слънчевата светлина, здравословната храна и добавките. Витамин D улеснява абсорбцията на калций и фосфати чрез храносмилането. Той може да помогне за облекчаване на проблемите, свързани с костите. Липсата на калций води до промени в костната структура и нейната деформация. Повишеният прием на витамин D под формата на таблетки или чрез излагане на пряка слънчева светлина може да помогне за поддържане на необходимото количество калций в костите и клетките. “Слънчевият витамин” представлява чудесно средство за контролиране или предотвратяване на хронична болка в краката, особено такава, свързана със състояния като остеопороза, плантарен фасциит и други. Проучванията показват, че слабото излагане на слънце и недостатъчното количество на витамин D могат да доведат до развитие на колоректален рак. Нивата на това вещество определят оцеляването и растежа на раковите клетки. Задоволителното количество на витамин D в организма се свързва с по-добро качество на живот при пациенти с рак на дебелото черво. Необходими са допълнителни клинични проучвания, за да се прецени дали добавянето на микроелемента може да помогне за предотвратяване и намаляване на риска от развитие на заболяването. Разберете дали нивата на витамин D са прекалено ниски, като направите кръвен текст. Оптималните резултати трябва да посочват граница над 30 нанограма на милилитър. Модерното общество съсредоточава своята работна дейност около бюрата и компютрите. И това не е учудващо за никого. Хората са склонни да прекарат часове пред компютъра вместо да излязат и да се разходят. Дори да разполагат със свободно време, те гледат телевизия или играят на компютърни игри. Слънцето помага за подобряване на настроението. Колкото повече време прекарвате в затворено пространство, толкова по-тъжни ставате. Излезте навън – там може да откриете много забавни неща и освен това – да подобрите здравето. Псориазисът се свързва с проблеми на имунната система. Витамин D може да промени баланса в положителна насока. Излагането на слънчеви лъчи е ефективен начин за облекчаване на псориазис, акне и други кожни проблеми. Поддържането на здравословни нива на това вещество предоставя ползи не само за кожата, но и за цялостното здраве. Въпреки това, не трябва да прекалявате със слънчевите бани, тъй като прекомерното излагане на пряка слънчева светлина може да доведе до риск от поява на меланома при пациенти с псориазис. Мускулната слабост, костната болка и деформацията могат да допринесат за повишаване на теглото, затруднявайки активността и изгарянето на калории. Витамин D работи в комбинация с лептин. По този начин той контролира телесното тегло. Лептинът, който се произвежда в мастните клетки, изпраща сигнал до мозъка, за да предостави чувство на ситост. Витамин D помага за “транспортирането” на тези сигнали. Неговият дефицит може да доведе до нарушаване на цикъла. В резултат на това апетитът се покачва и се появява риск от преяждане. Може да се сдобиете с витамин D чрез излагане на пряка слънчева светлина или поддържане на здравословна диета, която включва храни като кисело мляко, пълнозърнест хляб, портокалов сок и пробиотични гранули. Последните проучвания показват, че когнитивната дисфункция и деменцията попадат в дългия списък със състояния, причинени от дефицит на витамин D. Тъй като неговите рецептори са широко разпространени в мозъчната тъкан, ниските нива могат да увеличат риска от влошаване на познавателните способности сред възрастните хора. Изследване, проведено през 2015 година, показва, че при хората, които живеят в северната част на земното полукълбо има значително по-висок риск от развитие на деменция в сравнение с тези, населяващи южните географски ширини. Съществуват три основни източника на витамин D: слънчевата светлина, здравословната диета и хранителните добавки. Това са няколко неща, които трябва да имате предвид, за да поддържате добро здраве. Реалната опасност от прекомерно излагане на слънце се крие в повишения риск от рак на кожата. Следвайте комплексен план, за да се предпазите от слънчевите лъчи: стойте на сянка, използвайте слънцезащитен крем с SPF 30 или по-висок и носете защитно облекло. Ако залагате на добавките, не забравяйте, че дозата зависи от кръвните тестове и предписанията на лекаря. Въпреки че нивото от 30 ng/ml обикновено се смята за адекватно, не си рискувайте здравето и по-добре се консултирайте със специалист, преди да започнете прием на каквито и да е добавки. Прекомерното количество на витамин D може да се натрупа в клетките и да доведе до негативни последици. Сподели:", "date": "2018.05.25", "title": "ВАЖНО! Ето какво се случва с тялото, когато не получите достатъчно слънчева светлина"}
{"url": "http://pik.bg/%D0%B1%D0%BE%D0%BA%D0%BB%D1%83%D0%BA%D1%87%D0%B8%D0%B8-%D0%BF%D1%80%D0%BE%D0%B1%D0%B2%D0%B0%D1%85%D0%B0-%D0%B4%D0%B0-%D0%B8%D0%B7%D1%81%D0%B8%D0%BF%D1%8F%D1%82-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%BF%D1%80%D0%B5%D0%B4-%D0%BF%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%BC%D0%B0%D0%BA%D1%80%D0%BE%D0%BD-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B3%D0%B8-news752860.html", "text": "Парижката полиция съобщи, че са арестувани двама боклукчии, които откраднали кола за събиране на смет, за да изсипят боклука пред централата на партията на президента Еманюел Макрон \"Република, напред!\", предаде Асошиейтед прес. При полицейска операция тази сутрин в центъра на Париж е било осуетено намерението на задържаните, каза полицейски служител, пожелал анонимност. На видеозаписи в социалните мрежи са заснети полицаи с бронирани жилетки, насочили оръжия срещу двамата мъже на авеню \"Опера\". Френски медии съобщиха, че двамата са профсъюзни активисти. Те откраднали боклукчийската кола от колеги, които били на работа с нея в северен район на Париж. Боклукчийските коли във френската столица имат джипиеси, отбелязва АП. Сподели:", "date": "2018.05.25", "title": "Боклукчии пробваха да изсипят отпадъци пред партията на Макрон, задържаха ги"}
{"url": "http://pik.bg/%D0%BE%D0%B3%D1%80%D0%BE%D0%BC%D0%B5%D0%BD-%D1%82%D1%80%D0%B8%D1%83%D0%BC%D1%84-%D0%B7%D0%B0-%D1%82%D0%B8%D0%B3%D1%80%D0%B8%D1%82%D0%B5-news752949.html", "text": "Витоша (Бистрица) оцеля в Първа лига, сътворявайки едно от най-големите чудеса в елитния ни футбол. Бистричани надвиха Локомотив (София) с 6:4 след дузпи в решаващ бараж. Това бе и последният мач за сезон 2017/2018 в професионалния ни футбол. Така единствено Ботев (Враца) ще бъде нов член на Първа лига, докато Пирин ще играе през следващия сезон във Втора лига. Витоша и Дунав запазиха елитния си статут. Редовното време на баража между Витоша и Локо София, който се игра на стадион \"Локомотив\" в Пловдив завърши при резултат 1:1, а в продълженията двата тима си вкараха по още едно попадение. Изравнителният гол за Витоша падна в последните секунди на продълженията. Така тимът от Бистрица ще играе в Първа лига и през следващия сезон, след като записа само две победи в първенството. Началото беше мечтано за \"железничарите\". В 4-ата минута те поведоха в резултата след попадение на Илия Димитров. Нападателят се възползва от страхотно центриране на Николай Цветков и отбеляза с глава. Видеоповторенията обаче показаха, че Димитров е в засада при подаването и голът не трябваше да бъде зачетен. В 22-ата минута дойде и най-красивият момент в двубоя. Николай Цветков стреля от централната линия и бе много близо до гол, но Николай Георгиев със сетни усилия изби в корнер. Пет минути преди края на първата част дойде още един спорен момент. \"Тигрите\" поискаха дузпа след шпагат на Александър Бранеков в наказателното поле срещу Михаил Петров. Съдията Никола Попов трябваше да покаже наказателния удар, тъй като действието на бранителя беше закъсняло и той не успя да играе с топката. През втората част възпитаниците на Костадин Ангелов стартираха по-добре, но изстрел на Стефан Христов излезе в аут. В 63-ата минута Витоша изравни. Даниел Кутев отбеляза с глава след центриране на Михаил Петров. Играчът на бистричани успя да отклони топката пред опиталия да я боксира страж на Локомотив Кристиян Кацарев. Четвърт час преди края на срещата токът на стадион \"Локомотив\" спря и няколко минути играта беше прекъсната. Малко след подновяването й Витоша остана с десет човека, след като Ивайло Лазаров получи втори жълт картон, респективно червен. Тимът от Бистрица успя да удържи равенството, въпреки че беше в намален състав и така двубоят влезе в продължения. Футболистите на Локомотив натискаха своя опонент, който беше се прибрал в своята половина. В 109-та минута падна скъпоценното попадение за Локо. Страхотно изпълнение на появилия се като резерва Здравко Димитров, който с мощен изстрел от дистанция не остави много шансове на Николай Георгиев, пращайки топката неспасяемо в горния десен ъгъл. В последните пет минути и Локо София остана с десет човека, тъй като Иво Иванов получи контузия и не успя да довърши мача. Треньорът на \"железничарите\" Младен Додич вече беше извършил и трите смени в двубоя. Витоша опита да натисне и в добавеното време на продълженията стигна до заветното попадение. Стефан Христов попари \"железничарите\", изравнявайки резултата - 2:2! След пряк свободен удар и разбъркване в наказателното поле на Локомотив, нападателят на Витоша се оказва най-съобразителен и прати топката в мрежата на Кацарев, пише \"Лайфспорт\". ВИТОША (БИСТРИЦА) - ЛОКОМОТИВ (СОФИЯ) 0:1 И. Димитров (4) 1:1 Кутев (63) 1:2 З.Димитров (109) 2:2 Христов (120+3) Дузпи: 2:3 Станкев 3:3 Кочилов 3:3 Здравко Димитров пропуск, Георгиев спасява 4:3 Ангелов 4:3 Семерджиев пропуск, Георгиев спасява 5:3 Котев 5:4 Горанов 6:4 Христов ВИТОША (4-2-3-1): Николай Георгиев; Венцислав Бонев, Георги Ангелов, Румен Гьонов (46-Тодор Гочев), Даниел Кутев, Радко Мутафчийски, Михаил Петров (90- Кристиан Кочилов), Ивайло Лазаров, Лъчезар Котев, Григор Делапчиев, Стефан Христов Старши треньор: Костадин Ангелов ЛОКОМОТИВ (4-1-4-1): Кристиян Кацарев; Владимир Семерджиев, Александър Горанов, Александър Бранеков, Христос Контохристос; Иво Иванов; Александър Александров (80-Стоян Предев), Том (89-Мартин Станкев), Николай Цветков, Владислав Романов (95-Здравко Димитров); Илия Димитров Старши треньор: Младен Додич Сподели:", "date": "2018.05.25", "title": "Огромен триумф за \"тигрите\"!"}
{"url": "http://pik.bg/%D0%BF%D1%83%D1%81%D0%BD%D0%B0%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D1%85%D0%B0%D1%80%D0%B2%D0%B8-%D1%83%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D1%81%D1%80%D0%B5%D1%89%D1%83-1-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-news752931.html", "text": "Обвиненият в изнасилване и извършването на други престъпления на сексуално основа Харви Уайнстийн беше освободен под гаранция от 1 милион долара. Уайнстийн се яви в полицейския участък доброволно. По-късно той пристигна в съда в нюйоркския район Манхатън. В обвиненията се изтъква, че той е използвал своите пари и власт, за да въвлича жените в ситуации, при които да извършва спрямо тях насилствени действия от сексуален характер. Съдът постанови той да бъде освободен под гаранция от 1 милион долара, които да се заплатят в брой. Уайнстийн е заплатил сумата, след което е напуснал сградата на съда. Продуцентът ще трябва да носи специално устройство, следящо за неговото местонахождение. Освен това ще му бъде забранено да пътува извън пределите на щатите Ню Йорк и Кънектикът. Адвокатът на подсъдимия Бен Брафман заяви от своя страна, че Уайнстийн се счита за невинен и се надява съдът ще снеме от него всички обвинения, които той отрича. Датата на следващото дело по случая е насрочена за 30 юли. Сподели:", "date": "2018.05.25", "title": "Пуснаха обвинения в изнасилване Харви Уайнстийн на свобода срещу 1 млн. долара"}
{"url": "http://pik.bg/%D0%BF%D1%83%D1%82%D0%B8%D0%BD-%D1%89%D0%B5-%D1%81%D0%BF%D0%B0%D0%B7%D0%B2%D0%B0-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-%D0%B8-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%80%D0%B0-%D0%B7%D0%B0-%D0%BE%D1%89%D0%B5-%D0%B5%D0%B4%D0%B8%D0%BD-%D0%BC%D0%B0%D0%BD%D0%B4%D0%B0%D1%82-news752948.html", "text": "Руският президент Владимир Путин заяви днес, че ще спазва руската конституция, която забранява повече от два последователни президентски мандата, предадоха световните агенции. Той обаче намекна, че може да остане на \"лостовете\" на властта и след изтичането на мандата му през 2024 г., отбелязва Франс прес. \"Винаги съм се придържал и винаги се придържам към конституцията на Русия. В конституцията е написано ясно - не повече от два последователни мандата. Днес аз изпълнявам втория си последователен мандат\", каза Путин на икономическия форум в Санкт Петербург. Той обаче припомни, че през 2008 г. след изтичането тогава на двата му последователни президентски мандата той се оттегли от власт и президент стана премиерът Дмитрий Медведев . След четири години отново се върна в Кремъл. \"Отказах се от президентския пост тогава, защото конституцията не ми позволяваше да бъда избран за трети последователен мандат. Това е. Готов съм да се придържам към това правило и в бъдеще\", каза той, намеквайки, че може и да повтори сценария от 2008 г. По време на форума Путин проведе и традиционната среща с ръководителите на световните информационни агенции, която определи като полезна, предаде ТАСС. Той каза, че среща в този формат му позволява да заяви своята позиция по въпроси от фундаментален характер, които представляват голям и сериозен интерес. Путин подчерта необходимостта от провеждането на всестранно съвместно разследване на инцидента с отравянето на Сергей Скрипал в Солсбъри. Той напомни, че Лондон обвинява Русия в отравянето с отровно бойно вещество, но ако такова вещество е било използвано, то жертвите умират на място и почти незабавно. А Скрипал и дъщеря му Юлия са живи и бяха изписани от болницата, припомни Путин. А неотдавна по телевизията бе излъчено интервю на Юлия Скрипал, която \"тя изглеждаше напълно прилично, жива и здрава\", каза Путин. Путин заяви още, че Русия я устройва цена на нефта от 60 долара за барел. \"Ние не сме заинтересовани от безкрайно покачване на цената на енергоносителите, на петрола. Ако вие ме попитате каква цена смятам за справедлива, ще ви отговоря: \"Справедлива-несправедлива, нас напълно ни устройва цената от 60 долара за барел\". Сподели:", "date": "2018.05.25", "title": "Путин ще спазва руската конституция и няма да се кандидатира за още един мандат"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D1%81%D0%B5%D1%80%D0%B8%D0%B9%D0%BD%D0%B8%D1%8F%D1%82-%D0%BC%D0%B0%D1%81%D1%82%D1%83%D1%80%D0%B1%D0%B0%D1%82%D0%BE%D1%80-%D1%82%D0%BE%D0%B4%D0%BE%D1%80-%D0%BE%D1%82-%D0%B1%D1%83%D1%80%D0%B3%D0%B0%D1%81-%D0%B2%D0%B5%D1%87%D0%B5-%D0%B5-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-6-%D0%BC%D0%B0%D0%B9%D0%BA%D0%B8-%D0%B3%D0%BE-%D0%B2%D0%B8%D0%B4%D0%B5%D0%BB%D0%B8-%D0%B4%D0%B0-%D1%81%D0%B5-%D1%81-news752944.html", "text": "30-годишният Тодор Вълев, който бе сниман докато мастурбира на детска площадка в жк „Меден рудник”, вече е на свобода без обвинение. Младият мъж беше арестуван преди 3 дни, след като във Фейсбук изтече негов кадър как задоволява гнусния си нагон пред малки деца. Тодор, който е родом от Враца, но от години живее в Бургас, е освободен след изтичане на стандартната полицейска мярка за задържане от 24 часа. Шокиращото в случая е, че мускулестият мъж е видян да мастурбира от 6 майки на различни площадки в най-големия бургаски комплекс от март досега, алармира \"Флагман\". Жените дори са викани на разпознаване в Четвърто РУ, където категорично са посочили Тодор. Още по-бруталното в случая е, че три от майките са имали съвсем малки деца – в колички. От пресцентъра на прокуратурата обясниха, че извратеният мъж все още е без повдигнато обвинение, тъй като разследването по случая е в съвсем начална фаза. Той е освободен, тъй като е с чисто съдебно минало. \"Разследването е в самото начало. В момента се събират доказателства, за да се определи точният характер на престъпната деятелност на извършителя”, каза говорителят на държавното обвинение Мирослав Драганов. Не е изключено по случая да свидетелстват и други жени, които са видели гнусните действия на Тодор. Съседи на 30-годишния мъж го определиха като странен, агресивен и арогантен човек. Хората рядко комуникирали с него. Други пък твърдят, че се занимавал със събиране на кредити. Сподели:", "date": "2018.05.25", "title": "ШОКИРАЩО! Серийният мастурбатор Тодор от Бургас вече е на свобода, 6 майки го видели да се самозадоволява пред деца"}
{"url": "http://pik.bg/%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%B1%D0%BB%D0%B8%D0%B7%D0%BE-2000-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%B7%D0%B0-%D1%81%D0%B5%D0%B4%D0%BC%D0%B8%D1%86%D0%B0-%D0%BF%D1%80%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD%D0%B8-%D0%B8-%D1%80%D0%B5%D0%B9%D1%81%D0%BE%D0%B2%D0%B5-news752863.html", "text": "1976 нарушения са констатирани по време на операцията за контрол на товарния и автобусен трафик в страната по линия на ТИСПОЛ – Европейската мрежа на службите на Пътна полиция. Тя е проведена между 14 и 20 май т.г. с участието на Пътна, Икономическа и Криминална полиция и ДАИ, преда Би Ти Ви. Проверени са общо 5311 товарни автомобила и 1679 автобуса. При товарните автомобили са констатирани общо 1666 нарушения, на 44-ма водачи е наложена забрана да продължат пътуването си. При автобусите нарушенията са 310. Няма нито един случай на констатирана употреба на наркотици, а с алкохол има 7 случая. В сравнение с последната такава акция от февруари броят на установените нарушения се повишава чувствително. В началото на годината са констатирани само 834 нарушения при товарните автомобили и 194 при автобусите. „Най-многото нарушения са свързани със скоростта. Специално при автобусите случаите на нарушени скоростни режими са 426. В други 327 случая не е бил сложен обезопасителен колан, това също е много голям проблем. В 180 случая има констатирана техническа неизправност”, посочи говорителят на Главна дирекция „Национална полиция” Станислав Савов. По думите му при автобусите има най-много нарушения по линия на непоставяне на колани (83). В някои случаи в нарушение е бил водачът, а в други – пътниците. 43 случая на превишена скорост и 19 на техническа неизправност също са регистрирани по време на проверките. Име и хванат пиян водач. „Като генерален извод може да се каже, че се наблюдава повишение на почти всички показатели, което е силно обезпокоително”, посочи Савов. Сподели:", "date": "2018.05.25", "title": "Установиха близо 2000 нарушения за седмица при проверки на камиони и рейсове"}
{"url": "http://pik.bg/%D0%BE%D0%BA%D0%BE%D0%BB%D0%BE-120-000-%D0%BB%D0%B5%D0%B2%D0%B0-%D1%82%D1%80%D1%8F%D0%B1%D0%B2%D0%B0%D1%82-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%BF%D0%BE%D0%BC%D0%BE%D1%80%D0%B8%D0%B5-%D0%B7%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D0%BB%D0%B0%D1%82%D1%8F%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B7%D0%B0-%D1%8F%D0%BD%D1%83%D0%B0%D1%80%D0%B8-%D0%B8--news752867.html", "text": "Близо 120 000 лева са необходими, за да може да се изплатят заплатите за януари и февруари на работещите 100 лекари и медицински сестри в болницата в Поморие. Това каза за БТА директорът на лечебното заведение Женя Караилиева. По думите й заплатите за март са платени. Не мога да оправдая очакванията на общината да задържим болницата, напуска персонал, каза още Караилиева. Тя припомни, че миналата година в болницата беше закрито педиатричното отделение, а сега има пряка опасност от закриване на неврологичното отделение поради липса на медицински сестри. Караилиева посочи, че лечебното заведение има надлимитна дейност, която не е платена от Здравната каса и е в размер на близо 90 хиляди лева. Сподели:", "date": "2018.05.25", "title": "Около 120 000 лева трябват на болницата в Поморие, за да се изплатят заплатите за януари и февруари"}
{"url": "http://pik.bg/%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BD%D0%BE%D0%B2%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0-%D0%BD%D0%B0-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B0-news752861.html", "text": "Парламентът на Хърватска одобри Дарко Хорват за нов министър на икономиката, след като неговият предшественик напусна заради критика срещу начина, по който се справяше с кризата в хранително-вкусовия гигант \"Агрокор“ – най-голямата частна компания в страната, предава Ройтерс. Общо 77 от 151 депутати гласуваха в полза на Хорват. Според министър-председателя Андрей Пленкович новият министър „има необходимия опит“ да приложи икономическите реформи, които са необходими на страната. Според опозицията назначението е козметично и са необходими нови избори заради начина, по който правителството се справя с кризата в \"Агрокор“, информира \"Фокус\". Бившият министър на икономиката Мартина Далич подаде оставка, след като бе обвинена в конфликт на интереси по време на реструктурирането на \"Агрокор“. Тя отрече да е извършвала престъпления но допълни, че се оттегля, за да не бъде в тежест на правителството. Сподели:", "date": "2018.05.25", "title": "Одобриха новия министър на икономиката на Хърватска"}
{"url": "http://pik.bg/%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D1%80%D0%B5%D1%88%D0%B8---%D0%B4%D0%B4%D1%81-%D1%89%D0%B5-%D1%81%D0%B5-%D0%BF%D0%BB%D0%B0%D1%89%D0%B0-%D0%B2%D0%B8%D0%BD%D0%B0%D0%B3%D0%B8-%D0%B2-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-news752886.html", "text": "Европейската комисия е предложила днес да отпадне 25-годишния „преходен“ режим на ДДС в ЕС. Целта е да се намалят измамите с този тип косвен данък, като годишно загубите за бюджета на ЕС от тях се оценяват на 50 млрд. евро, предава икономик.бг. Данъкът върху добавената стойност е най-дълго просъществувалият в Европа данък върху потреблението. През 1967 г. бе поет ангажимент за установяване на окончателна система на ДДС, която да функционира в рамките на Европейската общност по същия начин, както би функционирала на територията на една-единствена държава. Поради нуждата от премахване на фискалните граници между държавите членки, в края на 1992 г. стана необходимо да се преосмисли начинът, по който се облага търговията със стоки в Европейската общност. Целта бе стоките да се облагат в държавата на произход, така че към вътреобщностната търговия да се прилагат същите условия, както към вътрешната търговия, което отразява напълно идеята за един истински вътрешен пазар. Тъй като политическите и техническите условия все още не бяха достатъчно подходящи за такава система, бе приет преходен режим на ДДС. Съгласно този режим, и по-специално в частта му за сделките със стоки между предприятия, презграничното движение на стоки се разделя на две отделни сделки: освободена доставка в отправната държава членка на стоките и вътреобщностно придобиване, облагано в държавата членка на местоназначение. Тези правила бяха възприети като временни и имат своите недостатъци, тъй като позволението да се купуват стоки без ДДС увеличава възможностите за измама, като същевременно присъщата сложност на системата не благоприятства презграничната търговия. С днешното предложение се слага край на това разделение на всяка отделна търговска сделка. Предвижда се трансграничната търговия със стоки да бъде определена като „една данъчно облагаема доставка“, за да може стоките да се облагат в държавата, където се извършва доставката. Предстои да бъдат въведени необходимите разпоредби за създаване на онлайн портал или обслужване на едно гише за всички дружества в ЕС за обявяване на техния ДДС. Системата ще бъде достъпна за предприятия извън ЕС, които желаят да продават на фирми в ЕС и които в противен случай трябваше да се регистрират за целите на ДДС във всяка държава от Общността. След въвеждането на новата система дружествата ще трябва да определят един посредник в ЕС, който да се занимава от тяхно име с формалностите по ДДС. С промените се укрепва саморегулацията на ДДС и се очаква да намалят административните стъпки, които трябва да изминат дружествата при продажба на други дружества в останалите държави в ЕС. Специалните задължения за докладване във връзка с преходния режим на ДДС няма да бъдат необходими повече за търговията със стоки. Допълнителното фактуриране по отношение на търговията в ЕС ще се урежда с правилата на държавата на продавача, пишат от ЕК. С днешните промени се изяснява, че продавачът следва да начислява дължимия ДДС при продажба на стоките на своя клиент в друга държава от ЕС, като се прилага ставката на държавата по местоназначение. Придобиващият стоките ще бъде отговорен за плащането на ДДС, само когато е надежден данъкоплатец, признат от данъчната администрация. Общата система на ДДС замени данъците върху оборота, които изкривяваха конкуренцията и подкопаваха свободното движение на стоки. ДДС е основен и все по-значителен източник на приходи за държавите от ЕС, като през 2015 г. са събрани над един трилион евро, което представлява седем процента от БВП на Общността. Един от собствените ресурси на ЕС също се основава на ДДС. Като данък върху потреблението той е един от видовете облагане в подкрепа на растежа на икономиката. Сподели:", "date": "2018.05.25", "title": "Еврокомисията реши - ДДС ще се плаща винаги в държавата на доставката"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%B0-%D0%B4%D1%80%D0%B0%D0%BC%D0%B0-4-%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D0%B3%D0%BB%D0%B0%D0%B4-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B4%D0%B2%D0%B5-%D1%81%D0%B5%D0%B4%D0%BC%D0%B8%D1%86%D0%B8-%D0%BD%D0%B5-%D1%81%D0%B5-%D0%BE%D1%82%D0%B4%D0%B5%D0%BB%D0%B8-%D0%BE%D1%82-%D1%82%D1%80%D1%83%D0%BF%D0%B0--news752945.html", "text": "Смъртта на 4-годишно момче по потресе цял Лондон и въведе ново правило във Великобритания - детските градини и училищата трябва да имат контакт с най-малко двама възрастни за всяко дете. Трагичният случай с 4-годишния Чадрак Мбала Муло се разиграва през октомври 2016 година. Невръстното момче умира до трупа на майка си в жилище в Източен Лондон. По време на разследването става ясно, че Чадрак, който е ням и страда от аутизъм, отсъства от детска градина в продължение на почти три седмици, когато в крайна сметка е открит. Когато майка му Естер Екети-Муло умира, след като получава епилептичен припадък, 4-годишното остава само и не може да се грижи за себе си. Макар служителите да имат номер за връзка с майката, те не могат да се свържат с други роднини. В продължение на 2 седмици Чадрак не мърда от трупа на майка си и в крайна сметка почива от глад. Смята се, че Естер е починала на 1 или 2 октомври 2016 година, но тя и нейният син не са открити до 20 октомври. Според разследването Чадрак е починал на 18 октомври, в резултат на дехидратация и недохранване. Шокиращият случай принуди Министерството на образованието да въведе нови правила за всички училища и колежи - освен един номер за връзка с роднини на детето, те трябва да имат на разположение и поне още един спешен номер за контакт. Сподели:", "date": "2018.05.26", "title": "ШОКИРАЩА ДРАМА! 4-годишно момче почина от глад, след като две седмици не се отдели от трупа на майка си"}
{"url": "http://pik.bg/%D0%B2%D0%B8%D0%BA%D1%82%D0%BE%D1%80-%D0%BE%D1%80%D0%B1%D0%B0%D0%BD-%D0%BE%D0%B1%D0%B2%D0%B8%D0%BD%D0%B8-%D0%BB%D0%B8%D0%B1%D0%B5%D1%80%D0%B0%D0%BB%D0%BD%D0%B0%D1%82%D0%B0-%D0%B4%D0%B5%D0%BC%D0%BE%D0%BA%D1%80%D0%B0%D1%86%D0%B8%D1%8F-%D0%B7%D0%B0-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B8%D1%82%D0%B5-%D0%BA%D1%80%D0%B8%D0%B7%D0%B8-news752888.html", "text": "Унгарският министър-председател Виктор Орбан заяви, че ще стартира „сериозен план за действие в семейната сфера“, за да успее да спре до 2030 г. спада на населението на страната си, предава изданието Политико, цитирано от Агенция \"Фокус\". Орбан същевременно обвини либералната демокрация за демографския срив. Според него тя е подкопала традиционните семейни ценности. „Имало много видове семейства, различни начини на живот и либералната демокрация смята, че не трябва да правим разлика между тях. Иска да ги третираме равни пред закона и именно заради това днес ние имаме демографски спад“, заяви Орбан. Той каза, че си е поставил за задача да „запази Унгария сигурна и християнска“ и допълни, че и страната му, и Европа трябва да приемат модернизирана версия на „Християнската демокрация“. „Християнската демокрация ще ни защити от миграцията, ще защити границите, ще подкрепи традиционното семейство от един мъж и една жена и ще приеме защитата на християнската култура като нещо естествено“, допълни той. Сподели:", "date": "2018.05.26", "title": "Виктор Орбан обвини либералната демокрация за демографските кризи"}
{"url": "http://pik.bg/%D1%81%D0%BF%D1%80%D1%8F%D1%85%D0%B0-%D1%81%D1%82%D0%BE%D0%BA%D0%B8-%D0%BE%D1%82-%D0%BA%D0%B8%D1%82%D0%B0%D0%B9-%D1%82%D1%83%D1%80%D1%86%D0%B8%D1%8F-%D0%B8-%D0%B1%D0%B0%D0%BD%D0%B3%D0%BB%D0%B0%D0%B4%D0%B5%D1%88-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80-news752869.html", "text": "Текстилни стоки от Китай, Турция и Бангладеш не са били допуснати до българския пазар поради липса на анализ за допустими стойности на азобагрила, липса на документи и маркировка, поради което се смятат за опасни за човешкото здраве. Това съобщиха от пресслужбата на Министерството на здравеопазването. В периода 1 февруари - 31 март органите на държавния здравен контрол са извършили проверки на текстилни изделия и облекла, декларирани за внос у нас от трети страни. Проверяващите са не са допуснали за свободно обръщение 3 173 кг. шалове; 14 333 дамски и мъжки блузи, панталони, тениски, ризи, работни униформи, рокли; текстилни аксесоари; спално бельо, 1 404 400 броя текстилни изделия за еднократна употреба; 55 кг обагрени трикотажни платове от памук и трикотажни части за дрехи. Сподели:", "date": "2018.05.25", "title": "Спряха стоки от Китай, Турция и Бангладеш за българския пазар"}
{"url": "http://pik.bg/%D0%B7%D0%BE%D1%80%D0%B0%D0%BD-%D0%B7%D0%B0%D0%B5%D0%B2-%D0%BF%D1%80%D0%B8%D0%B7%D0%BD%D0%B0%D0%BB-%D0%BF%D1%80%D0%B5%D0%B4-%D1%86%D0%B8%D0%BF%D1%80%D0%B0%D1%81-%D1%87%D0%B5-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%BD%D0%B0%D1%80%D0%BE%D0%B4-%D0%B8%D0%BC%D0%B0-%D1%81%D0%BB%D0%B0%D0%B2%D1%8F%D0%BD%D1%81%D0%BA%D0%B8-%D0%B8-%D0%B0%D0%BB%D0%B1%D0%B0%D0%BD%D1%81%D0%BA%D0%B8-%D0%BA%D0%BE%D1%80%D0%B5%D0%BD%D0%B8-news752890.html", "text": "„Премиерът Зоран Заев продължава с външната политика, срещу която яростно се противопоставя опозицията, както и големия брой граждани на Република Македония“, пише скопското електронно издание „Курир“, близко до кръговете на ВМРО-ДПМНЕ, предава Агенция \"Фокус\". След среща с кмета на Солун Янис Бутарис, министър-председателят на Гърция Алексис Ципрас заяви, че Заев му признал, че македонският народ има славянски и албански корени, а като премиер се е отказал от това, че Македония е имала някаква връзка с Александър Македонски, отбелязват от редакцията. „Това е оксиморонът, има държавна единица, която е на 70 години, наречена Македония, а няма нищо общо с Александър Велики и с този исторически период. Те имат славянски и албански корени и признават това. Което означава, че ако получим определение пред името Македония е голяма победа и още по-голяма да се договорим, че едно е нашата Македония, което идва от дългата традиция на древния гръцки свят, а друго е тяхната традиция и техния културен знак“, заявил Ципрас. Лидерът на ВМРО-ДПМНЕ, Християн Мицкоски, на дебат преди два дни обвини Заев, че с неговата външна политика е отслабил позициите на Македония в преговорите за името с южната й съседка Гърция. Сподели:", "date": "2018.05.26", "title": "Зоран Заев признал пред Ципрас, че македонският народ има славянски и албански корени"}
{"url": "http://pik.bg/%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%88%D0%BE%D1%84%D1%8C%D0%BE%D1%80%D0%B0-%D1%83%D0%B4%D0%B0%D1%80%D0%B8%D0%BB-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%E2%80%9C%D1%82%D1%80%D0%B0%D0%BA%D0%B8%D1%8F%E2%80%9D-news752929.html", "text": "При катастрофата пострадаха 12 души. Шофьорът на тира Гьокхан Кахраман не е спазил правилата за движение по пътищата и така е застрашил живота на 12 души, твърдят от прокуратурата. Той може да получи от 1 до 6 години затвор. Тъй като няма адресна регистрация в страната, има опасност да се укрие, затова съдът прие най-тежката мярка за неотклонение задържане под стража. Решението на съда обаче подлежи на обжалване. Софийският районен съд остави в ареста турския шофьор, който удари на магистрала \"Тракия\" автобус на градския транспорт по линия №7 - село Долни Лозен - гара Искър. Сподели:", "date": "2018.05.25", "title": "Оставиха в ареста шофьора, ударил автобус на “Тракия”"}
{"url": "http://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%85%D0%B0%D1%80%D0%B2%D0%B8-%D1%83%D0%B0%D0%B9%D0%BD%D1%81%D1%82%D0%B8%D0%B9%D0%BD---%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82-%D0%BE%D0%B1%D0%B2%D0%B8%D0%BD%D0%B5%D0%BD-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-news752854.html", "text": "Скандалният холивудски продуцент Харви Уайнстийн беше задържан в Ню Йорк по обвинение в изнасилване, съобщи Си Ен Ен, цитиран от БТА. Уайнстийн сам се яви в полицейския участък. Срещу него са повдигнати обвинения по две дела. Прокуратурата го обвинява в изнасилване на една от жените, и в насилствени действия от сексуално естество спрямо другата. През месец октомври 2017 година в. \"Ню Йорк таймс\" публикува журналистическо разследване с изобличение, че за 30 години Уайнстийн е подлагал на сексуални посегателства сътрудничките на компанията, в която той е бил ръководител. С обвинения срещу него излязоха над 80 жени, сред които актрисите Анджелина Джоли, Гуинет Полтроу и Салма Хайек. Сподели:", "date": "2018.05.25", "title": "Арестуваха Харви Уайнстийн - холивудският продуцент обвинен в изнасилване"}
{"url": "http://pik.bg/%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B5-79-%D0%BC%D0%B5%D0%B6%D0%B4%D1%83-%D0%BC%D0%BE%D0%BD%D1%82%D0%B0%D0%BD%D0%B0-%D0%B8-%D0%B2%D0%B8%D0%B4%D0%B8%D0%BD-news752914.html", "text": "Тежка катастрофа е станала преди минути на международен път Е-79. Напълно непроходим е участъкът между Монтана и Видин, в района на селата Горна и Долна Вереница, съобщава Булнюз. Според неофициална информация, лек автомобил се е обърнал по таван, като по чудо няма ранени. На няколко километра след Смоляновци движението се отбива по второкласното шосе през Клисурица, Славотин, д-р Йосифово и Студено буче и преминава по международния път Е-79. От полицията предупреждават шофьорите, пътуващи в района, да карат с повишено внимание. Сподели:", "date": "2018.05.25", "title": "Тежка катастрофа затвори Е-79 между Монтана и Видин"}
{"url": "http://pik.bg/%D0%B5%D1%81-%D0%B8-%D0%BD%D0%B0%D1%82%D0%BE-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D1%80%D1%83%D1%81%D0%B8%D1%8F-%D0%B4%D0%B0-%D0%BF%D0%BE%D0%B5%D0%BC%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D1%81%D0%B2%D0%B0%D0%BB%D0%B5%D0%BD%D0%B8%D1%8F-%D0%BF%D0%BE%D0%BB%D0%B5%D1%82-mh17-news752832.html", "text": ". Европейският съюз и НАТО призоваха Русия да поеме отговорността за свалянето на полет МН17 на „Малайзийските авиолинии“ в Източна Украйна – инцидент от 2014 г., при който загинаха 298 души, предава Франс прес В четвъртък международните следователи стигнаха до извода, че ракетата, която унищожи самолета, идва от руска военна бригада в Курск. „ЕС призовава Руската федерация да поеме своята отговорност и да сътрудничи в пълна степен с всички усилия за установяване на отговорността\", се казва в изявление на Върховния представител на Европейския съюз по въпросите на външните работи и политиката на сигурност Федерика Могерини. Генералният секретар на НАТО Йенс Столтенберг подчерта в отделно изявление, че след като Нидерландия и Австралия съобщиха в петък, че Москва е виновна за трагедията, „призовавам Русия да поеме отговорност\". Сподели:", "date": "2018.05.25", "title": "ЕС и НАТО призоваха Русия да поеме отговорност за сваления полет MH17"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%81%D0%BB%D0%B5%D0%B4%D0%B0-%D0%BE%D1%81%D0%BD%D0%BE%D0%B2%D0%BD%D0%B0-%D0%B2%D0%B5%D1%80%D1%81%D0%B8%D1%8F-%D0%BD%D0%B0-%D0%BC%D0%B2%D1%80-%D1%81%D0%B8%D0%BD%D1%8A%D1%82-%D0%BD%D0%B0-%D0%BF%D0%B5%D0%BB%D0%BE%D0%B2-%D0%BC%D1%83-%D0%BE%D1%81%D1%82%D0%B0%D0%B2%D0%B8%D0%BB-%D0%BA%D0%BE%D0%BB%D0%B0%D1%82%D0%B0-%D0%B7%D0%B0-%D0%B1%D1%8F%D0%B3%D1%81%D1%82%D0%B2%D0%BE%D1%82%D0%BE-news752781.html", "text": "Синът на рецидивиста Владимир Пелов му е оставил колата за бягството пред Централния софийски затвор. Това е основната версия, по която работи МВР, пише \"Телеграф\". По оперативни данни Владимир Пелов-младши е докарал сивото раздрънкано рено в нощта на 2 срещу 3 април и го оставил точно срещу централния вход на зандана. Часове след бягството на ботевградския рецидивист и убиеца Радослав Колев целите фамилии на двамата бяха задържани. Единственият обаче, който остана в ареста по-дълго, бе Владимир. След 24 часа обаче той бе пуснат на свобода. По времзе на разпиттие в полицията синът на беглеца запазил пълно мълчание. Той дойде в сградата на СДВР с адвокат, а пред разследващите обяснил, че нито знае нещо, нито пък нещо е чул. Единственото, което Пелов-младши признал, е, че в деня и часа на бягството, е занесъл тетрис на татко си, но нищо повече.  Заедно с Владимир бил и братът на Колев, който пък му носел бързовар. Те отлично знаели, че във въпросния ден затворниците имат право да получават пратки с електроуреди. Предаването им ставало в стая до централния вход на Софийския затвор, която почти не се охранявала. Точно тази слабост на охраната използвали рецидивистите и духнали. Малко по-късно стана ясно обаче, че ботевградският бандит е успял да получи пистолет, с който стреля по надзирателя, в хлаб. Надзирателите пък издадоха, че за подобна пратка се плаща рушвет от 10 хиляди лева кеш. От началото на април до момента от Пелов и Колев няма следа. Единствено преди седмица Владимир изпратил писмо до всички институции и медии, в което обяснява, че е невинен и нямал за цел да убива надзирател, стреляйки по него. В хода на проверката е установено, че писмото е автентично. Пуснато е обаче от ятак на бегълците от пощенски клон 12 на пазара Красно село. Сподели:", "date": "2018.05.25", "title": "ГОРЕЩА СЛЕДА! Основна версия на МВР: Синът на Пелов му оставил колата за бягството!"}
{"url": "http://pik.bg/%D0%BD%D0%BE%D0%B2%D0%BE-%D0%B1%D0%B5%D0%B1%D0%B5-%D0%B2-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D0%B5%D1%82%D0%BE-%D0%BA%D0%BE%D1%8F-%D0%BB%D1%8E%D0%B1%D0%B8%D0%BC%D0%B0-%D0%B7%D0%B2%D0%B5%D0%B7%D0%B4%D0%B0-%D1%81%D0%B5-%D0%BF%D0%BE%D0%B4%D0%B3%D0%BE%D1%82%D0%B2%D1%8F-%D0%B7%D0%B0-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE-%D1%81%D0%BD%D0%B8%D0%BC%D0%BA%D0%B8-news752845.html", "text": "Истински бейби бум се очертава в сериала \"Откраднат живот\". След като стана ясно, че Ралица Паскалева очаква първата си рожба, още една от звездите в \"Свети Кирил\" е на път да стане майка съвсем скоро. Това е Дария Симеонова! Неслучайно в най-новите епизоди гардеробиерите рязко смениха стила на обличане на пиарката на болницата. В първите сезони Наталия ходеше в секси прилепнали дрехи, но сега екранната съпруга на Димо Алексиев носи широки блузи и ризи. Изпъкналото коремче не Симеонова обаче вече започва да личи, а блузите й видимо са се заоблили. Актрисата все още не е обявила официално щастливата вест, но вече започва да разрежда изявите си в театър \"София\", където работи на щат. В същото време официално напусна представленията на другите сцени, в които доскоро играеше на хонорар. Смята се, че причините за това са свързани с факта, че се подготвя за предстоящото майчинство. По Нова година Дария Симеонова се сгоди за приятеля си Антон. Сподели:", "date": "2018.05.25", "title": "НОВО БЕБЕ В \"ОТКРАДНАТ ЖИВОТ\"! Ето коя любима звезда се подготвя за майчинство... (СНИМКИ)"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2%D1%8A%D0%BE%D1%80%D1%8A%D0%B6%D0%B5%D0%BD-%D0%BC%D1%8A%D0%B6-%D0%B2%D0%B7%D0%B5-%D0%B7%D0%B0%D0%BB%D0%BE%D0%B6%D0%BD%D0%B8%D1%86%D0%B8-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D0%B5-%D0%B7%D0%B0-%D0%B1%D1%8A%D1%80%D0%B7%D0%BE-%D1%85%D1%80%D0%B0%D0%BD%D0%B5%D0%BD%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD-news752909.html", "text": "Въоръжен мъж е взел заложници в ресторант на „Макдоналдс“ в Източен Лондон, съобщава „Дейли Експрес“, цитиран от БНР. Ресторантът е в близост до мола Bluewater. Хора, които живеят наоколо, са съобщили за изданието, че полицията ги е помолила да не излизат от домовете си. Засега не се чуват крясъци или изстрели. Полицията е призовала на децата, които посещават близко училище, да ги приберат по-рано. Сигналът за ситуацията е подаден в 11:41 часа местно време. Повече подробности не се съобщават. Сподели:", "date": "2018.05.25", "title": "ИЗВЪНРЕДНО! Въоръжен мъж взе заложници в заведение за бързо хранене в Лондон"}
{"url": "http://pik.bg/%D1%81%D0%B8%D0%BB%D0%BD%D0%B0-%D0%B1%D1%83%D1%80%D1%8F-%D1%83%D0%B4%D0%B0%D1%80%D0%B8-%D0%BF%D0%BB%D0%BE%D0%B2%D0%B4%D0%B8%D0%B2-%D1%83%D0%BB%D0%B8%D1%86%D0%B8%D1%82%D0%B5-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0%D1%85%D0%B0-%D0%B2-%D1%80%D0%B5%D0%BA%D0%B8-%D0%BE%D0%B1%D0%BD%D0%BE%D0%B2%D0%B5%D0%BD%D0%B0%D1%81%D0%BD%D0%B8%D0%BC%D0%BA%D0%B8%D0%B2%D0%B8%D0%B4%D0%B5%D0%BE-news752911.html", "text": "Силна буря връхлетя Пловдив, съобщават местните медии. Проливен дъжд се е изсипал на града, а според Агенцията за борба с градушките и градоносен облак се носи към Пловдив. От полигона в Садово стрелят срещу градоносни облаци нонстоп. За последните 30 дни са изстреляни над 250 противоградни ракети. Това съобщи изпълнителният директор на Регионална дирекция \"Борба с градушките\" Никола Ковачев. Активният сезон стартира на 24 април. Само за минути улиците са били покрити с вода. Очаква се валежите да продължат и утре. Сподели:", "date": "2018.05.25", "title": "Силна буря удари Пловдив, улиците се превърнаха в реки (ОБНОВЕНА/СНИМКИ/ВИДЕО)"}
{"url": "http://pik.bg/%D1%81%D0%B5%D0%BB%D1%81%D0%BA%D0%B0-%D0%B8%D0%B4%D0%B8%D0%BB%D0%B8%D1%8F-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%BA%D0%B2%D0%B0%D1%80%D1%82%D0%B0%D0%BB---%D0%BE%D1%82%D0%B3%D0%BB%D0%B5%D0%B6%D0%B4%D0%B0%D1%82-%D0%BE%D0%B2%D1%86%D0%B5-%D0%B8-%D0%BF%D1%80%D0%B0%D1%81%D0%B5%D1%82%D0%B0-%D0%B2-%D1%81%D1%8A%D1%80%D1%86%D0%B5%D1%82%D0%BE-%D0%BD%D0%B0-%D0%BA%D1%8A%D1%80%D1%88%D0%B8%D1%8F%D0%BA%D0%B0-news752868.html", "text": "Нелегални животновъдни ферми се роят в \"Кършияка\". Къщи с дворове са превърнати в стопанства, а разнообразието от добитък е голямо. В стопанствата се гледат овце, кози, свине, коне. Пъстротата се допълва и от пчелин. Връх на ситимодернизма са петли и кокошки на терасата. Преди дни изпусната от стадото добре охранена овца се е \"заиграла\" на детската площадка пред читалище \"Георги Търнев\". По-късно тя е привличала погледите зад гимназия \"Яворов\". Пак там, в двора на стара къща, има и десетина кошера, а над тях табелка \"Продавам пчелен мед\". Незаконната търговия с мляко в квартала отдавна процъфтява. Най-новият пункт за продажба е до оградата на детска градина \"Марица\". Фермерството в \"Кършияка\", който е най-скъп по ново жилищно строителство в Пловдив, се развива напук на общинската наредба, която забранява гледането на селскостопански животни в града. Сподели:", "date": "2018.05.25", "title": "Селска идилия в пловдивски квартал - отглеждат овце и прасета в сърцето на \"Кършияка\""}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%8F%D1%82-%D1%88%D0%B5%D1%84%D0%B0-%D0%BD%D0%B0-%D0%BA%D0%B0%D1%82-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B2%D0%BB%D0%B5%D0%B7%D0%B5-%D0%B8%D0%BD%D0%BA%D0%BE%D0%B3%D0%BD%D0%B8%D1%82%D0%BE-%D0%B2-%D1%81%D1%8A%D0%B4%D0%B0-%D0%BF%D1%80%D0%B5%D0%B7-%D1%82%D0%B0%D0%B9%D0%BD-news752912.html", "text": "Арестуваният завчера шеф на КАТ – Благоевград Данаил Стоицов, както и неговият авер в корупционния скандал, Бойко Шарков, собственик на пункт за регистрация на коли бяха прекарани инкогнито през служебни коридори в зала на благоевградския Окръжен съд, пише \"Монитор\". Делото за гледане мярката им за неотклонение беше отложена с един час и започна при закрити врати в 15,30 часа. Така съдебния състав се съобрази с желанието на адвокатите на Стоицов и Шарков, които се позоваха на европейската директива за защита на личните данни, която влезе в сила от днес. В очакване на съдебното заседание в кулоарите на съда предшественикът на Стоицов като шеф на КАТ-Благоевград Малин Халачев, вече пенсионер, заяви пред журналистите, че намереният в кабинета на Стоицов пистолет „Макаров“ и десетките патрони са негови, а не на Данаил Стоицов. Негови са били и намерените при обиска 5300 лева, които той ги бил оставил на приятеля си на сигурно съхранение. Парите били събрани дарения предназначени за турнир на полицаи. Оръжието, боеприпасите и парите той ги бил оставил на приятеля си, защото му се наложило да пътува в чужбина. Той, обаче не можа да даде сносен отговор, защо пистолета не е регистриран по законния начин. Делото продължава и в момента, на него се прослушват записите направени със СРС-та, както в кабинета на Стоицов, така и на телефоните на обвиняемите. Сподели:", "date": "2018.05.25", "title": "ОТ ПОСЛЕДНИТЕ МИНУТИ! Арестуваният шефа на КАТ-Благоевград влезе инкогнито в съда през тайни коридори"}
{"url": "http://pik.bg/%D1%81%D0%BA%D0%BE%D0%BA-%D0%BF%D0%BE%D0%B4%D1%81%D0%BA%D0%BE%D0%BA-%D1%82%D0%BE%D0%BF%D0%BB%D0%BE%D1%82%D0%BE-%D0%B7%D0%B0-%D1%81%D0%BE%D1%84%D0%B8%D1%8F%D0%BD%D1%86%D0%B8-%D0%BF%D0%BE%D1%81%D0%BA%D1%8A%D0%BF%D0%B2%D0%B0-%D1%81-10-%D0%BE%D1%82-%D1%8E%D0%BB%D0%B8-news752835.html", "text": "Причината на вдигането на цената на топлинната енергия е скокът на природния газ. Главният доставчик на синьото гориво „Булгаргаз“ е поискал от средата на годината цената да се вдигне от 352,65 лв. за 1000 куб. м на 418,59 лв. или с около една пета, което е обусловено от по-скъпите доставки, идващи от руския „Газпром“. Братушките се оправдават с поскъпването на петрола на международните пазари, чиито цени влияят, макар и с известно закъснение, на стойността на природния газ, внасян в България. Според енергийния експерт проф. Атанас Тасев от по-чувствително поскъпване на парното и топлата вода в София и другите по-големи градове ни спасява единствено субсидирането на производството на електроенергия от топлофикациите, която се изкупува на преференциални цени, а те от своя страна се субсидират от всички абонати на ерепетата. Малко над 100 лв. за мегаватчас с ДДС може да достигне и цената на парното и топлата вода и във Варна заради по-скъпия природен газ. Около трицифрената сума за единица консумирана енергия може да достигне и стойността на централното отопление във Враца. Във Велико Търново обаче луксът да имат парно и топла вода от местния тец ще им струва по около 114 кинта на мегаватчас. С около 5 лева над стотарката най-вероятно ще е цената на мегаватчас в Русе, а за абонатите на топлофикацията в Разград ще е почти 99 лв. за единица консумирана топлинна енергия. Най-ниска цена от около 82 лв. за МВтч се очаква да бъде цената за абонатите в Бургас след прогнозираното поскъпване на топлото с десетина на сто. Когато няма авария, парното и топлата вода в Перник също ще са под стотарка за единица консумирана енергия. След 1 юли абонатите в миньорския град ще плащат по 91,90 лв. за МВтч с ДДС, съобщава \"Монитор\" В Пловдив от средата на годината вероятно стойността ще бъде около 105 лв. На мегаватчас. Въпросната цена обаче е доста по-ниска, отколкото очакваната в Разград от почти 130 лв. с ДДС за МВтч. Първоначалните прогнози за поскъпването на тока са за стойности около 2%, сочат предварителни разчети на КЕВР. Според тях увеличението за клиентите на ЧЕЗ ще е с 1,7%, за тези на ЕВН - 1,81%, а за клиентите на Енерго Про - с 2,6 на сто. Окончателното решение с колко ще поскъпне токът ще бъде взето след обществено обсъждане след около месец. Oт 1 юли абонатите на топлофикацията в София ще плащат с около една десета по-скъпо за топлата вода и парното, сочат предварителните изчисления. Така от 1 юли столичните абонати може да плащат близо 106 лв. за мегават час с ДДС вместо досегашните 95,98 лв с ДДС. Сподели:", "date": "2018.05.25", "title": "СКОК-ПОДСКОК! Топлото за софиянци поскъпва с 10% от юли"}
{"url": "http://pik.bg/%D1%87%D1%83%D1%82%D0%BE%D0%B2%D0%B5%D0%BD-%D1%81%D0%BA%D0%B0%D0%BD%D0%B4%D0%B0%D0%BB-%D0%B2-%D0%BA%D0%B0%D0%BF%D0%BA%D0%B8%D1%82%D0%B5-%D1%81%D0%BE%D1%84%D0%B8-%D0%BC%D0%B0%D1%80%D0%B8%D0%BD%D0%BE%D0%B2%D0%B0-%D0%BD%D0%B0-%D0%BD%D0%BE%D0%B6-%D1%81-%D1%84%D1%8A%D0%BD%D0%BA%D0%B8-%D1%80%D0%BE%D0%BC%D1%81%D0%BA%D0%B8%D1%8F%D1%82-%D1%81%D0%BB%D0%B0%D0%B2%D0%B5%D0%B9-%D0%B1%D0%B5%D1%81%D0%BD%D0%B5%D0%B5---%D0%BF%D1%80%D0%BE%D0%BC%D0%BE%D1%83%D1%82%D1%8A%D1%80%D1%8A-news752801.html", "text": "Софи Маринова вдигнала чутовен скандал на Фънки след края на последното си участие в \"Като две капки вода\". Ромската перла не издържала и избухнала срещу рокаджията заради фаворизирането му на колегата й Константин. В предаването в понеделник ясно се видя, че фолк певицата се е разфучала и не спира да нарежда Фънки, който за пореден път я поряза с оценките си, макар Софи да положи огромни старания в последните епизоди на шоуто. Миналата седмица тя влезе в кожата на Васил Найденов, а в понеделник в тази на \"Джипси кингс\", но така и не получи висока оценка от него. \"Каквото и да направи Коцето получава само високи оценки от Фънки. Деветки и десетки. Симпатични са ми и двамата, но не може така да се прави. Прецакват се останалите участници! На всякакви езици пях, постарах се, но високи оценки не получих\", викала още Маринова. На живите предавания и зрителите можеха да видят, че Софи нито веднъж не се усмихна при раздаването на оценките на жури и участници. Тя е много разочарована в действителност, пише ежедневник. Свидетели на скандала станали и хора от екипа, които напразно опитвали да успокоят вбесената изпълнителка. Факт е, че заради шоуто Софи и Коцето развалиха и личните си отношения. Певицата е спряла да ходи на афтърпартитата в неговия клуб, а той спря да я кани на участия там. Поведението на Коцето му спечели и обществено недоволство особено след подигравателния начин, по който изпълни образа на народната певица Бинка Добрева. Въпреки критиките към него, Фънки му стана на крака и му ръкопляска, твърдейки, че бил велик. Както ПИК писа вчера, поведението на промоутъра изнерви дори Катя от дует \"Ритон”. В социалните мрежи тя публикува коментар, с който ясно и точно изрази негодуванието си. \"Софи Маринова е много добра в \"Капките\". Като слушам Фънки какви ги наговори, само и само да спечели Коцето... Ужас”, написа още ритонката. Сподели:", "date": "2018.05.25", "title": "ЧУТОВЕН СКАНДАЛ В \"КАПКИТЕ\"! Софи Маринова на нож с Фънки! Ромският славей беснее - промоутърът я поряза заради Константин"}
{"url": "http://pik.bg/%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D0%B3%D1%83%D1%89%D0%B5%D1%80%D0%BE%D0%B2-%D0%B2%D0%BE%D0%B4%D0%B8-%D0%B2%D1%80%D0%B0%D1%82%D0%B0%D1%80-%D0%BD%D0%B0-%D0%BA%D0%B0%D1%80%D0%B8%D0%B1%D0%B8%D1%82%D0%B5-%D0%BC%D0%B0%D1%80%D1%82%D0%B8%D0%BD%D0%B0-%D0%BF%D0%BE%D0%BA%D0%B0%D0%B7%D0%B0-%D1%81%D1%83%D0%BF%D0%B5%D1%80-%D1%82%D1%8F%D0%BB%D0%BE-news752833.html", "text": "Футболистът Димитър Евтимов заведе гаджето си на Карибите. Вратарят е собственост на двукратния европейски шампион „Нотингам Форест“. Той използва почивката след края на сезона, за да изненада любимата си с екзотична почивка, пише столичен всекидневник. 24-годишният шуменец има дългогодишна връзка с красавицата Мартина Руменова. Двамата вече са посещавали места като Малдивите и остров Пукет. Чаровната Мартина е доведената дъщеря на бившия депутат от БСП Добромир Гущеров. Говори се, че именно тя плаща тузарските ваканции. 26-годишната Руменова има отявлен интерес към футболистите. Преди Митко тя се пъхаше под завивките със защитника на „Берое“ и национал на България Атанас Зехиров. Евтимов е с три години по-малък от Мартина. Сподели:", "date": "2018.05.25", "title": "Щерката на Гущеров води вратар на Карибите! Мартина показа супер тяло"}
{"url": "http://pik.bg/%D0%B5%D0%BB%D0%B5%D0%BD%D0%B0-%D0%B9%D0%BE%D0%BD%D1%87%D0%B5%D0%B2%D0%B0-%D0%B2%D0%BE%D0%B4%D0%B0%D1%82%D0%B0-%D0%B2-%D1%85%D0%B0%D1%81%D0%BA%D0%BE%D0%B2%D0%BE-%D0%B2%D1%81%D0%B5-%D0%BE%D1%89%D0%B5-%D0%B5-%D0%B7%D0%B0%D0%B1%D1%80%D0%B0%D0%BD%D0%B5%D0%BD%D0%B0-%D0%B7%D0%B0-%D0%BF%D0%B8%D0%B5%D0%BD%D0%B5-news752924.html", "text": "Водата в голяма част от Хасково е забранена за пиене. Това разкри пред БНТ депутатът от БСП Елена Йончева, докато коментираше скандала около нейния колега Таско Ерменков, който разбуни духовете с изказване за водата в София. \"Моята позиция относно скандала с Таско Ерменков е, че подобни теми не трябва да се коментират в социалните медии. Един депутат трябва да е много внимателен, когато използва социалните медии. Не трябва да се задават въпроси към институциите, чрез социалните мрежи. Но аз го разбирам Таско Ерменков. 5 месеца аз казвах за водата в Хасково, но информацията се криеше. И до днес в голяма част от Хасково водата е забранена за пиене\", разкри депутатът от БСП. \"В момента ДАНС е изготвил доклад за оградата по границата с Турция. Този доклад съдържа много смущаващи факти и в момента специализираната прокуратура образува досъдебно производство. Такова производство се образува, когато има достатъчно данни и факти. Защо специализираната прокуратура. Тя се заема, когато има корупция на висши постове и лица\", обясни тя. \"Визитата на Румен Радев в Сочи и срещата му с Владимир Путин е един голям пробив за България. Отново се заговори за български поток\", добави Елена Йончева Сподели:", "date": "2018.05.25", "title": "Елена Йончева: Водата в Хасково все още е забранена за пиене"}
{"url": "http://pik.bg/%D0%BA%D1%80%D0%B8%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BF%D0%BB%D0%B0%D0%B6%D0%BE%D0%B2%D0%B5---%D0%B1%D0%B5%D0%B7-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8-news752842.html", "text": "съобщава вестник \"Монитор\". Половината от плажните ивици по морето остават без стопани този туристически сезон. Причината е, че са отдалечени, труднодостъпни или не достатъчно атрактивни за потенциалните наематели, От общо 109 плажни ивици по Южното Черноморие, до момента на концесия са отдадени 56, а на практика без спасители там остават 44 плажа. По Северното неохраняеми са 23 пясъчни ивици край Варна и 13 по Добруджанското Черноморие. Седем от тях са край Шабла, 4 – на територията на община Каварна и 2 – край Балчик. Очаква се броят им да намалее с 5, ако Министерството на туризма осигури спасителни постове на плаж „Дуранкулак\", в т.ч. къмпинг „Космос\", два поста на плаж „Шабленска тузла - къмпинг „Добруджа\", един пост на „Русалка - голям плаж\" и два - на плаж „Фиш-фиш - нов\" в община Балчик. Един пост да бъде разположен и на плаж „Болата\". Най-голямата плажна ивица в областта, която остава без стопанин, е на морски плаж „Дуранкулак – север 1“, която е с дължина 4216 м и чиста активна пясъчна площ 64,475 дка. Без стопани на юг са и трите екоплажа - \"Иракли\", „Корал\" и \"Бяла Карадере\". Разчетите по общини сочат, че най-много ивици без спасители това лято ще има в община Царево, където неохраняеми остават 19 плажа. Сподели:", "date": "2018.05.25", "title": "КРИЗА! Половината плажове - без спасители"}
{"url": "http://pik.bg/%D0%B1%D0%BE%D0%BB%D0%BD%D0%B8%D1%86%D0%B8-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D0%B7%D0%B0-%D0%BD%D0%B0%D0%BC%D0%B0%D0%BB%D0%B5%D0%BD%D0%B8-%D0%B1%D1%8E%D0%B4%D0%B6%D0%B5%D1%82%D0%B8-news752840.html", "text": "Многопрофилните болници за активно лечение в Карлово, Гоце Делчев, Чирпан, Троян, Казанлък и др. са изпратили писма до Българския лекарски съюз /БЛС/, в които сигнализират, че за дейността си през април са получили от НЗОК занижени и недостатъчни бюджети. Това се посочва в писмо от съсловната организация, изпратено до НЗОК. В писмото от БЛС се настоява за преразглеждане и увеличаване на определените от НЗОК месечни стойности на болниците. От БЛС допълват в писмото си, че според решение на Надзорния съвет на НЗОК от март, индикативните и месечните стойности за болниците за април трябва да са равни на отчетените и потвърдени за заплащане през март. По данни на НЗОК заплатената сума за март (за дейности, извършени през февруари) е била общо 151 531 618 лв. “Предвид влизането в сила от 1 април на Националният рамков договор за медицински дейности и определените в него по-високи цени на някои клинични пътеки, така определените стойности според нас са недостатъчни. Считаме, че с действията си НЗОК отново създава условия за проява на недоволство от изпълнителите, въпреки постигнатите договорености в рамковия договор”, се подчертава в писмото. Сподели:", "date": "2018.05.25", "title": "Болници алармират за намалени бюджети"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BB%D0%B0%D0%BC%D0%B1%D0%BE-%D0%BF%D0%BE%D1%81%D1%80%D0%B5%D1%89%D0%B0-%D1%81%D0%BD%D0%B0%D1%85%D0%B0-%D0%B2-%D1%81%D0%BE%D1%84%D0%B8%D1%8F---%D0%B5%D1%82%D0%BE-%D0%BA%D0%B0%D0%BA-%D1%89%D0%B5-%D0%B3%D0%BE-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81%D0%B8%D0%BD%D1%8A%D1%82-%D0%BC%D1%83-%D0%B2%D0%BB%D0%B0%D0%B4%D0%BE-news752792.html", "text": "Стефан Данаилов е в трепетно очакване американската му снаха Виктория да пристигне в София. Единственият му син Владимир и съпругата му идват за пръв път като семейство у нас до дни, научи \"Ретро\". Ламбо чака този момент от декември миналата година. Тогава в далечна Флорида синът му даде обет пред Бога да обича и уважава съпругата си. От българска страна свидетели на церемонията в град Сарасота станаха майката на Владко - актрисата Ирен Кривошиева, и настоящият ѝ съпруг Николай, а Мастера трябваше да си остане у дома, тъй като здравословното му състояние не позволи презокеански полет. Сега обаче Данаилов се подготвя да посрещне вече законната си снаха. Влади и Виктория са резервирали самолетни билети за началото на юни. Те ще комбинират престоя си в България и с няколко дни на Черноморието. Нищо чудно младото семейство да избере за почивката си родното Сен Тропе - село Лозенец, още повече че се очаква Стефан Данаилов да се включи във фестивала на местната община Царево - \"Арт поток\". Визитата на Виктория в България няма да е първа, но Владо вече е направил културна програма, по която да протече престоят им на родна земя. Ще я съчетаят и с няколкодневна екскурзия до Италия. Това ще е и медената им седмица. Сподели:", "date": "2018.05.25", "title": "ПЪРВО В ПИК И \"РЕТРО\"! Ламбо посреща снаха в София - ето как ще го изненада синът му Владо"}
{"url": "http://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%BF%D0%B0%D1%82%D1%80%D0%B8%D0%BE%D1%82%D1%8A%D1%82-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%B4%D0%B8-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F---%D0%BA%D0%BE%D0%B3%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%89%D0%B5-%D1%81%D0%B5-%D0%BD%D0%B0%D0%BC%D0%B5%D1%81%D0%B8-%D0%B2-news752927.html", "text": "Не сме мълчаливи като държава и това е опитът за решаване на спора на името тук, в София. Официално като държава няма как да влезем в този спор, докато този спор не влезе в нашите граници с някакво географско понятие. Но не можем да останем безучастни, докато хиляди в Гърция скандират, че Македония е гръцка. Така коментира по БНТ депутатът от \"Обединени патриоти\" Александър Сиди продължаващите преговори между Гърция и Македония за името на последната. \"Името Република Илинденска Македония е по-добро за България. Няма нито един исторически извор, който да не казва, че Илинденското въстание е българско. Проблем обаче се явява Атина\", продължи по темата патриотът. \"Логично е да не очакваме от първите моменти на голямото сближаване да има дива радост в Македония. Отношенията в последната година между България и Македония са на връх, на който не са били от времето на Балканските войни. Без значеине колко е палаво детето, ние трябва да се държим като майка\", коментира Сиди съвместното честване на 24 май в Рим. \"Мога да кажа, че отношенията с Русия са консесусни при всички партии в България. Загубихме много в последните години от крайната реторика. Виждаме, че и други европейски лидери ходят там, а тук се делим на русофили и русофоби. БСП и ГЕРБ се опитват от някакъв скандал да извадят \"за\" и \"против\". Позицията с Русия трябва да бъде балансирана. Русия би могла да бъде стратегически партньор\", заяви своето мнение той по темата Русия. \"Законът за българският език е работен и в 43-ото НС. Той обединява няколко законопроекта на \"Атака\". Имаме основание да смятаме, че българският език е заплашен от агресивното навлизане на чуждици и използването от младите на т.нар. \"шльокавица\", странният пример, че като пишеш СМС на български струва два пъти по-скъпо. Два символа на кирилица се равняват на един символ на латиница. Българската държава има своя език и това е българският език. Всячески ще се опитаме да защитим българския език\", увери Сиди. Сподели:", "date": "2018.05.25", "title": "ГОРЕЩА ТЕМА! Патриотът Александър Сиди за името на Македония - кога България ще се намеси в него"}
{"url": "http://pik.bg/%D1%81%D1%82%D1%80%D0%B5%D0%BB%D0%B1%D0%B0-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B8%D0%BC%D0%B0-%D1%82%D0%B5%D0%B6%D0%BA%D0%BE-%D1%80%D0%B0%D0%BD%D0%B5%D0%BD%D0%B8-%D1%81%D0%BD%D0%B8%D0%BC%D0%BA%D0%B8-news752928.html", "text": "Полицията е на място и специални екипи се разполагат в сградата. Училището е заключено. Властите са повикали медицински екипи за помощ на мястото. По данни от местните медии единият тежко пострадал е 13-годишно момиченце. Другият пострадал е възрастен. Двама души - дете и възрастен, са в критично състояние, след като неизвестен нападател започна да стреля в Западно основно училище в град Ноблесвил, близо до Индианаполис, щата Индиана, предаде БГНЕС. Сподели:", "date": "2018.05.25", "title": "Стрелба в американско училище, има тежко ранени (СНИМКИ)"}
{"url": "http://pik.bg/%D1%81%D1%82%D1%80%D0%B0%D1%88%D0%BD%D0%B0-%D1%81%D1%85%D0%B5%D0%BC%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D0%B0-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B8-%D0%BE%D1%82-%D1%82%D0%B5%D0%B6%D0%BA%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%80-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-news752932.html", "text": "Десетки българи са заплашени със съд и тежки присъди в Гърция само заради това, че не са сменили собствеността на автомобила си. Няколко наши сънародници са подали сигнал, че са арестувани в Гърция и обвинени за трафик на хора. Всъщност трафикът бил извършван с коли, които те притежавали преди години. Продали ги и имали документи за сделката. Новите собственици обаче така и не прехвърлили собствеността. Така под ударите на закона в южната ни съседка на практика може да попадне всеки българин, който не е сменил собствеността на колата си. За това четири институции се заеха със задачата да решат този проблем. Бившите собственици на автомобили, които са ги продали, да проверят процеса по прехвърляне на собствеността, призова външният министър Екатерина Захариева след работна среща с омбудсмана Мая Манолова, министъра на вътрешните работи Валентин Радев и заместник-министъра на правосъдието Евгени Стоянов. Към нейния призив се присъединиха и министър Радев, и заместник-министър Стоянов. Захариева посочи, че въпросът е поставен на възможно най-високо ниво. Срещаме разбиране от страна на гръцката изпълнителна власт, надявам се да получим такова и от тяхната независима съдебна система и прокуратура”, отбеляза Захариева. Сподели:", "date": "2018.05.25", "title": "СТРАШНА СХЕМА! Десетки българи са заплашени от тежки присъди в Гърция заради стар автомобил"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D1%88%D0%B5%D1%84%D1%8A%D1%82-%D0%BD%D0%B0-%D0%B0%D1%81%D0%BA%D0%B5%D0%B5%D1%80-%D0%B8%D1%82%D0%B5-%D0%BC%D0%B8%D0%BB%D0%B5%D0%BD-%D0%BC%D0%B8%D0%BB%D0%B0%D0%BD%D0%BE%D0%B2-%D1%81-%D0%BF%D0%B8%D0%BA%D0%B0%D0%BD%D1%82%D0%BD%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D1%81%D1%83%D0%BC%D0%B0%D1%82%D0%BE%D1%85%D0%B0%D1%82%D0%B0-%D0%B7%D0%B0%D0%B4-%D0%BA%D1%83%D0%BB-news752807.html", "text": "Председателят на Фондация АСКЕЕР - актьорът от Театъра на Българската армия Милен Миланов вдига високо завесата на престижните награди за 2018 г. и разказва пикантни подробности за суматохата зад кулисите преди блестящия спектакъл за връчването статуетките. \"Зад кулисите винаги има напрежение, защото това е спектакъл, който се предава на живо и отговорността е голяма. През годините сме имали какви ли не случаи, но е нормално при такава сериозна организация. Важното е, че няма недоволни от наградите и от номинациите. Номинациите бяха много равностойни и всички заслужаваха да получат. Отличените все пак обаче са наистина специални. Мария Стефанова е уникална актриса и не е играла на сцената четвърт век, защото е освободена от Народния театър с Таня Масилитинова, Гец и други... Бяха пенсионирани. По тази причина след четвърт век да се върнеш на сцената и то по този забележителен начин, е наистина нещо голямо. Заслужава си наградата по театрални показатели за блестящо изиграна роля\", заяви Миланов. Той не скри горчивинат си, че театрите са все по-малко и повечето публика е съсредоточена в София. \"Нямаме театри, които да поемат талантите ни. Ние гледаме от жълтите павета в София, че са пълни театрите и има публика, но само тук е така в столицата. Тази професия е много трудна и реализацията е много трудна. Заплатата е минималната работна за страната и отиват максимум до към 800 лв. Това са възможностите\", коментира Миланов бюджета за култура в България. \"Културата е важна, защото дава пример и добрина на обикновения човек и му показва, че не е обикновен. Има много талантливи зрители, които за да отворят съзнанието и мечтите си, трябва да видят нещо стойностно и красиво и именно тук е ролята на театъра\", каза още председателят на АСКЕЕР. По думите му политиците в голямата си част са с добро намерение, но такива са възможностите в страната. Той коментира и факта, че Васил Михайлов отказа наградата на Съюза на артистите. \"Нас не ни финансира нито един държавен фонд. Ние сме истинска неправителствена организация, за разлика от много други, които ползват държавни средства. На нас са ни предлагали политици и чест им прави, но ние сме отказвали, защото искаме да сме независими. Въпреки че този спектакъл се прави трудно, но предпочитаме да се оправяме сами\", каза Миланов и заяви, че и с наградите ИКАР нямат никакъв конфликт, тъй като те се връчват по съвсем различен модел. \"Нашият модел е на Оскарите, на Кан и на други подобни фестивали. Правят се номинации и се оставят един-два месеца да се говори за спектаклите. Когато ние се създадохме, нямаше никакви награди за театър, нито за друго изкуство в България. В тези години творците живееха смачкано, без самочувствие и ние им дадохме надежда\", припомни шефът на АСКЕЕР историята на наградите. Това по думите му върнало преклонението към артистите след промените. \"Само наградният ни фонд е над 30 хил. лева и е важно да кажем, че аз съм много предпазлив със спонсорите. Предварително казваме, че може да подпомагат, но не могат да се месят. Ако нещо непочтено има, спира да ни е спонсор\", каза още Миланов. Вижте още интересни разкрития за наградите и звездите във видеото на ПИК TV! Сподели:", "date": "2018.05.25", "title": "САМО В ПИК TV! Шефът на АСКЕЕР-ите Милен Миланов с пикантни разкрития за суматохата зад кулисиите и звездите на театъра (ОБНОВЕНА)"}
{"url": "http://pik.bg/%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%BA%D0%B0%D1%82%D0%BE-%D0%B4%D0%B6%D1%83%D0%BD%D0%B3%D0%BB%D0%B0-%D0%BF%D1%80%D0%B5%D0%B4%D0%B8-%D1%87%D0%B5%D1%80%D0%B5%D1%88%D0%BE%D0%B2%D0%B0-%D0%B7%D0%B0%D0%B4%D1%83%D1%88%D0%BD%D0%B8%D1%86%D0%B0-news752765.html", "text": "Повечето от полетата в гробищния парк на „Рогошко шосе“ в Пловдив са се превърнали в гъста и непроходима джунгла. Треволяци и бурени са превзели голяма част от участъците, а паметните плочи се губят сред високата растителност, която на места надхвърля човешки ръст. Трите големи гробища в града под тепетата два дни преди Черешова задушница - един от четирите дни в годината, в които отдаваме почит към близките си, пише \"Марица\". Легендата разказва, че след Възнесението на Господ входът на царството небесно е отворен. Затова в този ден християните усърдно се молят през него да влязат починалите с вяра. Близките на починалите посещават гроба, преливат го с вино, прекадяват го с тамян и след това раздават на присъстващите жито и храна за „Бог да прости мъртвите“. Това е и причината два дни преди Задушница на Рогошките гробища да кипи усърдна работа. Г-жа Горева не идва често на гроба на съпруга си, който е починал преди 11 години. „Не ме държат краката вече, преди идвах всяка седмица, но вече остарях и няма как. Когато се прибере дъщеря ми от Велинград, идваме заедно и разчистваме бурените. Гробищният парк е огромен, тук са погребани хиляди хора. Има занемарени гробове на забравени души - никой не идва да се грижи за тях. Затова и всичко е толкова обрасло в бурени след валежите“, разказаха добродушните жени, които дори бяха разчистили съседния гроб, въпреки че е на непознат човек. Друго семейство беше изпратило цяла бригада в парка, която да се погрижи за гробовете на починалите членове на фамилията. Хората разказаха, че използват специален препарат, за да се борят с треволяка, защото мотиката вече не върши работа. „Хванахме му цаката, първо трябва да напръскаш бурените. Идваш след 2 седмици - тревите са вече жълти и сухи, слагаш ръкавиците, хващаш мотиката и се залавяш за работа“, разкри стратегията си възрастен мъж, който я определи като „безотказна“. Огромни площи в траурния парк са запустели, а високите треви надхвърлят двата метра. Паметните плочи на места са съборени на земята, а на други изобщо липсват. „Срещу 200 лева тук получаваш гробно място вовеки. Хората плащат и две години по-късно забравят за близките си. Забравят и за гробовете, а тревите си растат и обхващат всичко“, разсъждава баба Стоянка, която също беше дошла, за да посети гроба на съпруга си. За хората, които нямат време, професионалните гробари предлагат специална услуга - почистване и поддръжка. „Нямаме задължение да чистим хорските гробове, а само основните алеи и пътеки в района на парка“, смело заяви един от най-уважаваните гробари бай Кольо, който има зад гърба си 28 години стаж като служител на смъртта. Цената за почистването е индивидуална и варира между 20 и 50 лева в зависимост от състоянието на гроба, а неуморните труженици са готови да започнат работа веднага. Те често седят на бетонния бордюр, който се намира вдясно от централния вход, и чакат клиентела. Подобни услуги не са нужни на Централните градски гробища, където полетата се поддържат изрядни. Хората тук също полагат големи грижи за гробовете на близките си. „Всеки месец идвам, за да поговоря с баща си. Почиствам мястото, за да бъде представително“, разказа 46-годишната Соня, която подготвяше мястото за предстоящата Задушница. Според нея просто площта на Централните гробища е доста по-малко от тази на гробищния парк на Рогошко шосе. Това е и причината да е доста по-лесна поддръжката. „Всеки сам решава как да се грижи за гробовете на починалите. Нямаме право да съдим никого. Работниците тук не са задължени да поддържат всичко“, заключи жената и отново подхвана малката тесла, с която изкореняваше треволяците. Всички траурни паркове - Централния, на Рогошко шосе и Драганови гробища - са почистени, а чешмите са пуснати още на Първа пролет. Това каза директорът на общинското предприятие \"Траурна дейност\" Коста Попов, което поддържа гробищата в Пловдив. На Задушница във всички паркове ще има дежурни служители от предприятието и хората, дошли да почетат паметта на починалите близки, могат да се обръщат към тях за съдействие. Полицията и КАТ също ще следят за реда, за да няма инциденти и сблъсъци при паркирането. Положихме много труд, защото повече от месец всеки ден вали дъжд, тревата расте много бързо, а като е мокра, не може да се пръска с препарати и трудно се коси, обясни Коста Попов. За да се преборят с бурените, служители от предприятието обработват с препарати огромните площи. Това дава още един положителен ефект - на гробищата няма кърлежи, отбеляза директорът. Според приетите правила предприятието се грижи за алеите, дърветата, чешмите и празните пространства, а гробовете се поддържат от близките и роднините на починалите. Шефът на \"Траурни дейности\" Коста Попов: Чисто е, има вода и дежурни Сподели:", "date": "2018.05.25", "title": "Гробищата като джунгла преди Черешова задушница"}
{"url": "http://pik.bg/%D1%81%D0%BF%D0%B8%D1%80%D0%BA%D0%B8-%D0%B7%D0%B0-%D1%80%D0%B0%D0%B7%D0%BA%D0%B0%D0%B7%D0%B8-%D1%81%D0%B5-%D0%BF%D0%BE%D1%8F%D0%B2%D0%B8%D1%85%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news752762.html", "text": "Четири спирки на градския транспорт във Варна са превърнати в творчески пространства. Там жителите на града могат да четат разкази на млади автори, докато чакат автобуса си. Инициативата е на сдружение “Кашалот”, съобщава БНТ. Спирките на градския транспорт са едни от най-незабележимите и скучни места в града, през които само минаваме, губим си времето в чакане и продължаваме, казват авторите на проекта. Затова те ги превръщат в пространства за творчество и въображение. “Където хората, докато чакат градския транспорт, да прочетат нещо, да се вдъхновят, да се откъснат за момент от ежедневието си и да видят, че градът ни може да бъде много интересен и предизвикателен”, каза пред камерата на националната телевизия Теодора Стоянова от сдружение “Кашалот”. Разказите са подбрани след конкурс и са на неизвестни за широката публика автори. Всяка седмица творбите по спирките ще бъдат сменяни. “Получихме наистина много интересни разкази, от научна фантастика до мелодраматични и човешки истории, така че е разнообразно и призоваваме всички да прочетат разказите”, добавя Стоянова. Нестандартната идея провокира жителите на града, макар и да предизвика различни реакции. От сдружение “Кашалот” се надяват инициатива да направи пътуването с градския транспорт по-интересно и вдъхновяващо. Надяват се също проектът “Спирка за разкази” да продължи и през лятото. Сподели:", "date": "2018.05.25", "title": "Спирки \"за разкази\" се появиха във Варна"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%BD%D0%BE-%D0%B8%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%81%D0%BD%D0%B8%D0%BC%D0%BA%D0%B8%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news752818.html", "text": "Нашият принос за писмеността е толкова голям, че може много повече да се гордеем. Това заяви премиерът Бойко Борисов след срещата с папа Франциск във Ватикана. \"Трябва да се говори за това, а не да мълчим\", добави той и разкри, че ще говори с министъра на културата за това. \"За да не повтарям предишните думи, колко сме благодарни - вече 50 години идваме с делегации във Ватикана. Винаги в делегациите са наши творци, декани, интелектуалци. можем много повече да се гордеем с това, което Кирил и Методий са направили, а след това и техните ученици. Всички ние сме призвани да накараме историците да разкажат много по-добре на децата, за да се помни с поколения. Имало е години, когато не е било хубаво да се говори за това, но сега защо\", заяви Бойко Борисов. Той разкри, че посещението на папата в България ще е евентуално догодина, защото са нужни поне 5 месеца подготовка. \"Каза ми - ти много вярваш в това. После отвори едно чекмедже, взе листче, записа си и си го сложи в джоба\", разкри Борисов. \"Настоявах да посети България много, ще информирам отец Антоний и Синода като се прибера. Визитата ще е у нас и в Румъния, ще разговаряме за програма, евентуално да посети и трета страна на Западните Балкани\", обясни той. Премиерът разказа, че са го питали за Западните Балкани и срещата на върха в София са се интересували от ролята на България за развитието на региона. \"Важното е да има мир на Балканите, за да може те да се превърнат в строителна прощадка. Папата ще се моли за мен, а аз за него. Всички ще се молим на Господ да има мир\", добави Борисов. Давайки на папа Франциск специалните подаръци, които беше приготвил за него, премиерът Борисов му обяснил за Четвероевангелието и колко ценно е това копие. Представяйки му картината, която изобразява пещерата на св. Йоан Рилски, му припомнил, че при последната им среща през 2015 г. му подарил камъче от тази пещера. Аудиенцията на Борисов беше в Апостолическия дворец. Срещата започна в 10.30 часа италианско време. В края на разговора с папа Франциск министър-председателят му представил българската делегация. В нея са включени представители на духовенството, академичната общност и културни дейци. Сподели:", "date": "2018.05.25", "title": "ПЪРВО В ПИК TV! Борисов с важно изявление след срещата с папа Франциск (СНИМКИ/ОБНОВЕНА)"}
{"url": "http://pik.bg/%D1%88%D0%BE%D0%BA%D0%B8%D1%80%D0%B0%D1%89%D0%BE-%D0%B2%D0%B8%D0%B4%D0%B5%D0%BE-%D0%BF%D1%80%D0%B5%D0%B1%D0%B8%D1%85%D0%B0-%D1%84%D0%B5%D0%BD%D0%BE%D0%B2%D0%B5-%D0%BD%D0%B0-%D0%BB%D0%B8%D0%B2%D1%8A%D1%80%D0%BF%D1%83%D0%BB-%D0%B2-%D0%BA%D0%B8%D0%B5%D0%B2-news752795.html", "text": "Напрежението преди финала на Шампионската лига в Киев на 26 май вечерта между Реал Мадрид и Ливърпул се покачва с всяка отминала минута. Напрегнато е и извън терена, след като група фенове на Ливърпул се оплакаха, че са били нападнати от хулигани, докато кротко си обядвали в заведение. \"Просто се хранехме и се занимавахме със своите си неща. Аз съм дошъл в Киев да гледам футбол, а не да ме бият. Бяхме едва от четири часа в Украйна, а вече ни атакуваха и биха като кучета. Беше ужасно\", споделя един от пострадалите пред \"Мирър\". По разказа му нападателите са били скрили лицата си, обръщали са маси и са целели слисаните англичани с чаши и бутилки, в резултат на което много са с прорезни рани. Изданието е убедено, че зад атаката стоят руски хулигани, изпратени да провокират безредици. Полицията в Киев е успяла да задържи двама от нападателите и се очаква подробности какви са и защо са предприели нападението. Сподели:", "date": "2018.05.25", "title": "ШОКИРАЩО ВИДЕО! Пребиха фенове на Ливърпул в Киев"}
{"url": "http://pik.bg/%D0%B3%D0%BE%D0%BB%D1%8F%D0%BC%D0%B0-%D0%BD%D0%BE%D0%B2%D0%B8%D0%BD%D0%B0-%D0%BE%D1%82-%D0%B3%D0%B5%D1%80%D0%B5%D0%BD%D0%B0-%D0%B4%D0%B5%D0%BB%D0%B8%D0%BE-%D1%80%D0%BE%D1%81%D0%B8-%D0%BE%D1%81%D1%82%D0%B0%D0%B2%D0%B0-%D0%B2-%D0%BB%D0%B5%D0%B2%D1%81%D0%BA%D0%B8-news752838.html", "text": "\"Делио Роси остава в Левски, но друго нямам какво да ви кажа\", заяви Иванов пред Канал 3. Делио Роси остава треньор на Левски. Новината съобщи изпълнителният директор на сините Красимир Иванов. Сподели:", "date": "2018.05.25", "title": "ГОЛЯМА НОВИНА ОТ \"ГЕРЕНА\"! Делио Роси остава в Левски"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B4%D1%80%D0%B0%D0%BC%D0%B0-%D0%B2-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BD%D0%B8%D0%BA%D0%B8-%D0%B4%D0%BE%D0%B9%D0%BD%D0%BE%D0%B2-news751497.html", "text": "В рамките на няколко години Ники Дойнов едва не загубил двама от най-ценните си хора – баща си и брат си. Таткото на новинаря се разминал на косъм от смъртта, а драматичното събитие белязало завинаги психиката на тв водещия, който от време на време имал хипохондрични мисли и се опасявал съдбата на родителя му да не се повтори и със самия него. Таткото на Дойнов е уважаван професор по история, който от няколко години е пенсионер. Майка му пък е психолог. Семейният дом бил като хан, в който се събирали интересни хора и имало много веселба, до момента, в който прокоба не надвиснала над мъжете във фамилията. Ники още си спомнял момента, в който баща му получил тежък инфаркт и изпаднал в клинична смърт. Цяло чудо било, че лекарите успели да го върнат обратно на този свят и самите те не могли да повярват на гледката. Случката оставила сериозен отпечатък върху журналиста и брат му Дойчин, които нямали шанс да бъдат глезльовци, защото майка им изцяло се грижела за болния си съпруг, а те трябвало да се борят сами с живота. За втори път водещият на новините по Нова телевизия изживял голям шок, когато научил, че брат му се е потрошил фатално и има риск да остане инвалид. Преди няколко години 27-годишният тогава Дойчин полетял в бездната под нос Калиакра и се приземил върху острите скали, където вълните едва не го повлекли към дълбините на морето. Огнеборци спуснали веднага въже, но не могли да помогнат на падналия върху скалите в 40-метровата бездна младеж. На помощ се притекъл ветеранът сред местните рибари Наско Панайотов-Писиката, на когото цялото семейство още били благодарни. С лодка той превозил лекарите, които изпълзели до младежа и го шинирали на място, после с лодката го превозили до болницата и го оперирали. След тежка спасителна акция, в която били мобилизирани десетки професионалисти, Дойнов бил изваден, а животът му - поставен извън опасност. Братът на Ники си падал по екстремните преживявания и се опитал да слезе по „забранените стълби“ на Калиакра. Допреди няколко години по тях се стигало до морето, но свлачище ги прекъснало и отцепило от хълма. Оттогава пред тях сложили вериги и предупредителни табели, които обаче той подминал с увереност. Сподели:", "date": "2018.05.25", "title": "САМО В ПИК И \"РЕТРО\"! Драма в семейството на Ники Дойнов"}
{"url": "http://pik.bg/%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D1%89%D0%B5-%D0%BF%D0%B0%D0%B7%D1%8F%D1%82-%D1%87%D0%B5%D1%80%D0%B5%D1%88%D0%B8%D1%82%D0%B5-%D0%B2-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-news752766.html", "text": "И тази година екипи на полиция и жандармерия ще се включат в опазването на черешовата реколта от посегателства в Кюстендилско. Мерките за сигурност бяха въведени преди девет години заради случая през 2009 година, когато в черешова градина край с. Шишковци беше убит пазач. От както са въведени строгите охранителни мерки, стопаните в Кюстендилско казват, че се чувстват защитени, кампанията протича спокойно без инциденти, а кражби на череши почти няма. Охраната на черешовите масиви се осъществява и тази година съвместно от служители на общинско предприятие \"Охрана\" и от полицията. „В хода на операцията ще се изграждат временни КПП-та на възлови за черешовата кампания места и допълнително ще има автопатрули , които ще контролират ППС и лица занимаващи се с тази дейност, относно работно време на пунктовете, работно време на пунктовете и цялата документация по транспорта и брането на череши“, заяви пред БНТ Боян Миленков – началник сектор \"Охранителна полиция\" в РУП – Кюстендил. Със старта на кампанията влизат в сила и строги правила, въведени от кметската управа в областния град, които касаят разкриването на пунктове за изкупуване на череши, беритбата и продажбата на сладкия плод. За да няма посегателства през тъмната част на денонощието, работното време на берачите ще е строго ограничено или от 7 сутринта до 20 ч. вечерта. Новото през тази година е, че собственици на череши или потребители не могат да превозват извън населените места повече от 10 кг череши без да притежават специален документ. Брането на първите череши в Кюстендилско вече започна, очаква се кампанията да приключи до средата на юли. Сподели:", "date": "2018.05.25", "title": "Полиция и жандармерия ще пазят черешите в Кюстендилско"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BD%D0%B5%D0%B2%D1%80%D0%BE%D1%85%D0%B8%D1%80%D1%83%D1%80%D0%B3-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%B0-%D1%81%D0%BF%D0%B5%D1%88%D0%BD%D0%BE-%D0%B7%D0%B0-%D0%B4%D0%BE%D0%B2%D0%B5%D0%B4%D0%B5%D0%BD%D0%B8%D1%8F-%D1%81%D0%B8%D0%BD-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F-%D0%BF%D1%8A%D1%80%D0%B2%D0%B8--news752819.html", "text": "Светило в неврохирургията от чужбина пристига по спешност в София заради сина на Жорж Башур, научи ПИК. 19-годишният Феди Башур, който управлява автомобила на фолк певицата Емилия по време на катастрофата на автомагистрала \"Тракия\", е в крайно тежко състояние в реанимацията, като прогнозите на лекарите не са обнадеждаващи. Феди Башур е с тежка черепно-мозъчна травма със сериозно увреждане на мозъка. В момента той е на апаратно дишане, съобщи по-рано днес изпълнителният директор на УМБАЛ \"Св. Анна\" д-р Славчо Близнаков. За живота на Емилия и годеника й няма опасност. Само преди месец, на 26 април, синът на Башур е навършил 19 години. Младежът е студент в Ню Йорк, където баща му и Емилия бяха на гости в средата на март. Феди Башур е сред най-добрите в баскетболния отбор на университета си. Пострадалият младеж си има приятелка-американка на име Каролин. Момичето все още не знае за инцидента с приятеля си. Феди Башур е по-голямото дете на Жорж Башур и бившата му съпруга Екатерина (на последната снимка - б.р.), с която официално са разведени. Бившите съпрузи имат и момиченце, което живее с майка си в Испания, научи още ПИК. Сподели:", "date": "2018.05.25", "title": "ЕКСКЛУЗИВНО В ПИК! Неврохирург от чужбина пристига спешно за доведения син на Емилия (ПЪРВИ СНИМКИ НА ФЕДИ БАШУР)"}
{"url": "http://pik.bg/%D0%BE%D1%82-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%BC%D0%B8%D0%BD%D1%83%D1%82%D0%B8-%D0%B4%D0%B6%D0%B8%D0%BF-%D1%81-%D0%B1%D0%B3-%D0%BD%D0%BE%D0%BC%D0%B5%D1%80-%D0%BF%D1%80%D0%B5%D0%B4%D0%B8%D0%B7%D0%B2%D0%B8%D0%BA%D0%B0-%D0%BF%D0%B0%D0%BD%D0%B8%D0%BA%D0%B0-%D0%B2-%D0%B1%D1%80%D1%8E%D0%BA%D1%81%D0%B5%D0%BB-%D0%B1%D0%BB%D1%8A%D1%81%D0%BD%D0%B0-%D1%83%D0%BC%D0%B8%D1%88%D0%BB%D0%B5%D0%BD%D0%BE-%D0%BA%D0%BE%D0%BB%D0%B0-%D0%BD%D0%B0-%D0%B1-news752823.html", "text": "Разпространените любителски кадри не дават възможност да се потвърди регистрацията на джипа. От записа се вижда, че в задръстване джипът тръгва рязко, изблъсква от дясната лента за движение спрелия пред него автомобил и продължава напред. Удареният автомобил напуска платното, удря се в крайпътно дърво и се завърта на 180 градуса. Медиите съобщават, че няма пострадали, а участниците в произшествието са били разпитани. Засега не е известно защо се е стигнало до тези действия. Джип с българска регистрация е ударил умишлено друг автомобил на булевард в Брюксел, съобщават местни медии. Сподели:", "date": "2018.05.25", "title": "ОТ ПОСЛЕДНИТЕ МИНУТИ! Джип с БГ номер предизвика паника в Брюксел! Блъсна умишлено кола на булевард"}
{"url": "http://pik.bg/%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B7%D0%B0-%D0%B4%D0%B5%D1%86%D0%B8%D0%B1%D0%B5%D0%BB%D0%B8%D1%82%D0%B5-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BC%D0%B8%D0%BD%D1%83%D1%82%D0%B0-%D0%BD%D0%B0%D0%B4-100-db-%D1%83%D0%B2%D1%80%D0%B5%D0%B6%D0%B4%D0%B0%D1%82-%D1%81%D0%BB%D1%83%D1%85%D0%B0-%D0%BC%D1%83%D0%B7%D0%B8%D0%BA%D0%B0-%D0%BE%D1%82-ipod-%D0%B8-mp3-%D0%BD%D0%B5--news752550.html", "text": "За децибелите обикновено говорим като за нещо много опасно. С тях обаче се измерва и шепотът на листата в гората – 20 децибела (dB) или тих глас 40 dB. Говорът от телевизора се смята за нормално допустим - 60 dB. За разлика от него този от интензивният трафик на улицата е 90 dB, като всеки шум над 80 dB носи риск за човешкото здраве от акустична травма. Този от удар на гръмотевична мълния е 120 dB. Ниво на шептене е 30 dB, а това на шума в малък офис - 50-60 dB. Смята се, че нормалните и удобни за слуховото възприятие нива са под 60 dB. При прахосмукачката и сешоара те са 70 dB. Макар и в този случаи да няма пряка опасност за човешкия слух, за този на животните са дразнещи. Затова домашните любимци се крият, когато чистите или сушите косата си. Нивото на шума от смущения в мрежата при разговор по телефона, както и от миксер е между 85-90 dB. Ако сте подложени на такъв шум над осем часа, слухът ви може да бъде увреден. Ниво на шума измерено в dB – камион, строителна площадка (бъркане на цимент) е 100 dB. Затова се препоръчва да не се излагате незащетени на повече от 15 минути шум между 90-100 dB. Ниво на шума измерено в dB – бормашина и ударна машина е 110 dB. Честото излагане на шум над 100 dB за повече от минута, също сте застрашени от трайно увреждане на слуха. Затова работниците вече работят със специални слушалки. Ниво на шума измерено в dB – рок концерти – между 110 и 140 dB. Прагът на болката, която причинява шумът започва около 125 dB. Обикновено тя е в ушите и може да настъпи часове, дори ден след излагането на въпросния шум. Отоларинголозите препоръчват слушането на музика от iPod или MP3 да не е повече от 4 часа на ден при 70% увеличение на нивото на звука. Сподели:", "date": "2018.05.25", "title": "ИСТИНАТА ЗА ДЕЦИБЕЛИТЕ! Повече от минута над 100 dB увреждат слуха! Музика от iPod и MP3 не повече от 4 часа на ден"}
{"url": "http://pik.bg/in-memoriam-%D0%BF%D0%BE%D1%87%D0%B8%D0%BD%D0%B0-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%81%D0%BF%D0%BE%D1%80%D1%82%D0%B5%D0%BD-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-news752825.html", "text": "На 24 май след дълго боледуване на 58-годишна възраст ни напусна спортният журналист Иван Златарев, предава \"Монитор\". Златарчето беше едно от най-качествените пера в този занаят, човек с огромни знания, отличен стил, запазил традициите на най-доброто в спортната журналистика и българския език, допълва изданието, чийто автор е бил в последните години журналистът. Роден е на 19 март 1960 година в София. Завършва Висшия институт по физкултура (сега Национална спортна академия \"Васил Левски\") със специалност плуване и треньор по плувни спортове. Работил като треньор по плуване в спортен клуб \"Левски\" и като преподавател в СУ \"Климент Охридски\". Журналистическата си кариера започва в списание \"Треньорска мисъл\". След това оставя трайна следа във вестниците \"Народен спорт\", \"7 дни спорт\", \"Планета спорт\", \"Дума\", \"Земя\" и др.. От 2008 година е във вестник \"Монитор\", където работи точно 10 години. Автор на хиляди статии, очерци, коментари, репортажи. Отразявал е световни първенства и зимни олимпийски игри. Притежаваше изключителни познания в областта на спортовете плуване, лека атлетика, биатлон, Формула 1, футбол, ски. И остави във всеки от тях многобройни приятели. В работата си ползваше немски, английски, руски и френски езици. Женен, има дъщеря, завършила висшето си образование в Германия. Поклонението е в понеделник, на 28 май 2018 г. от 11,30 ч. в църквата \"Света София\" в София. Сподели:", "date": "2018.05.25", "title": "IN MEMORIAM! Почина известен спортен журналист"}
{"url": "http://pik.bg/%D0%B2%D0%B8%D0%B6%D0%B4%D0%B0%D0%BB%D0%B8-%D0%BB%D0%B8-%D1%81%D1%82%D0%B5-%D1%82%D0%BE%D0%B2%D0%B0-%D0%BC%D0%BE%D0%BC%D0%B8%D1%87%D0%B5-news752826.html", "text": "Полицията в Монтана издирва непълнолетната Лиляна Камелиева Кирилова, на 13 г., от Монтана. На 16 май Лиляна е напуснала учебните занятия във 2 СОУ и оттогава е в неизвестност. Момичето е обявено за общодържавно издирване с мярка „задържане” като непълнолетна, напуснала дома си в кв. „Кошарник”. Предприетото до момента издирване на момичето не е дало резултат. Лиляна Камелиева Кирилова е на видима възраст 12-14 години, висока е около 150-160 см, с нормално телосложение, с права, черна дълга коса, продълговато мургаво лице, тънки вежди и дебели устни. В момента на изчезването си е била облечена с черен панталон, червена тениска, бяло горнище с розови райета и червени обувки. Няма документи за самоличност. Склонна е да лъже и да фантазира. Хората, които могат да дадат информация за местонахождението й, могат да уведомят най-близкото Районно управление на МВР или на тел. 112, както и  096/ 396500 и 396491. Анонимността е гарантирана! Сподели:", "date": "2018.05.25", "title": "Виждали ли сте това момиче? "}
{"url": "http://pik.bg/%D0%B3%D0%B5%D1%80%D0%BE%D0%B9-%D0%BA%D1%83%D1%87%D0%B5%D1%82%D0%BE-%D1%80%D0%B8%D1%87%D0%B8-%D0%BD%D0%B0%D0%B4%D1%83%D1%88%D0%B8%D0%BB%D0%BE-%D1%85%D0%B5%D1%80%D0%BE%D0%B8%D0%BD%D0%B0-%D0%B7%D0%B0-125-%D0%BC%D0%BB%D0%BD-%D0%BB%D0%B5%D0%B2%D0%B0-news752831.html", "text": "Граничарското куче Ричи е героят на деня. Именно то е изловило невиждано огромната пратка хероин, спипана на „Капитан Андреево“. Униформените, които провели акцията, получили сигнал от партньорски служби. Щом турският камион, който по документи е превозвал лепило за теракол, навлязъл на пункта той бил спрян и проверен от митничари и следовото куче Ричи. Така били спипани рекордните 191,200 килограма хероин, натикани в 95 пакета. По данни на МВР пратката е на стойност от колосалните 12,5 милиона лева. По данни на Нова телевизия шофьорът на камиона, който е 61-годишен турчин, е заловен и го грозят между 15 и 20 години затвор, ако вината му бъде доказана. Сподели:", "date": "2018.05.25", "title": "ГЕРОЙ! Кучето Ричи надушило хероина за 12,5 млн. лева"}
{"url": "http://pik.bg/%D0%BE%D1%89%D0%B5-%D0%BF%D0%BE%D1%82%D1%80%D0%B5%D1%81%D0%B0%D0%B2%D0%B0%D1%89%D0%B8-%D0%BA%D0%B0%D0%B4%D1%80%D0%B8-%D0%BE%D1%82-%D0%BF%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5-%D0%BC%D0%B5%D1%81%D1%82%D0%BD%D0%B8%D1%82%D0%B5-%D0%B1%D1%8F%D1%85%D0%BC%D0%B5-%D0%B2-%D0%BC%D0%BE%D1%80%D0%B5-%D0%BE%D1%82-%D0%BB%D0%B5%D0%B4-%D0%BD%D0%B5-%D0%B8%D0%B7%D1%81%D1%82%D1%80%D0%B5%D0%BB%D1%8F%D1%85%D0%B0-%D0%BD%D0%B8%D1%82%D0%BE-%D0%B5%D0%B4%D0%BD%D0%B0-%D1%80-news752789.html", "text": "Това е положението с маслодайните рози, след като градушката би 30 минути, пишат още панагюрци в мрежата. \"Бяхме в море от лед... Градините са съсипани!\" Това споделят в социалните мрежи хора от Панагюрище, преживели вчера следобед адската градушка. И нито една изстреляна ракета, защото отдавна закриха площадката. При първата гръмотевица,която беше много, много силна,спряха тока. Включиха го към 22 часа. Съсипаха и абитуриентската вечер на Професионалната гимназия, пишат още пострадалите от природното бедствие. Както ПИК съобщи преди всички, Панагюрище вчера побеля от градушката, съсипани са градините на местните, които започват да садят картофи и домати отначало. Сподели:", "date": "2018.05.25", "title": "ОЩЕ ПОТРЕСАВАЩИ КАДРИ ОТ ПАНАГЮРИЩЕ! Местните: Бяхме в море от лед, не изстреляха нито една ракета срещу градушката! (СНИМКИ)"}
{"url": "http://pik.bg/%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%B0-70-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B4%D0%B0%D0%B4%D0%B5-5-%D0%B1%D0%BE%D0%BD%D0%B0-%D0%BD%D0%B0-%D0%BC%D0%BE%D1%88%D0%B5%D0%BD%D0%B8%D1%86%D0%B8-news752803.html", "text": "ОДМВР-Кърджали 70-годишна жена от Кърджали е станала жертва на телефонна измама, като предала 5000 лв., на 24 май. Това съобщиха от . Използван бил най-популярният напоследък сценарий за полицейска операция с цел залавяне на телефонни измамници. Диалогът с мнимия полицай продължил от 11 часа до 13 часа. Жената била изцяло наясно със схемите за измами, но в един момент решила, че събеседникът е много убедителен и изхвърлила парите през терасата на жилището си. Същия ден още двама жители на Кърджали са били обработвани да предадат големи суми на мним полицейски инспектор, но никой от тях не се е хванал на уловката. Напомняме отново на гражданите да не се доверяват на непознати, които искат пари от тях. Сподели:", "date": "2018.05.25", "title": "Поредната ало-измама: 70-годишна жена даде 5 бона на мошеници"}
{"url": "http://pik.bg/%D1%83%D0%B4%D0%B0%D1%80-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%81%D0%BF%D0%B8%D0%BF%D0%B0-6-%D1%82%D0%BE%D0%BD%D0%B0-%D0%B0%D0%BC%D1%84%D0%B5%D1%82%D0%B0%D0%BC%D0%B8%D0%BD%D0%B8-%D0%B2-%D0%BA%D0%BE%D0%BD%D1%82%D0%B5%D0%B9%D0%BD%D0%B5%D1%80-%D1%81-%D0%BB%D0%B8%D0%BC%D0%BE%D0%BD%D0%B5%D0%BD%D0%B0-%D0%BA%D0%B8%D1%81%D0%B5%D0%BB%D0%B8%D0%BD%D0%B0-news752837.html", "text": "Окръжната прокуратура в града ръководи досъдебно производство за трафик на наркотици. Това съобщиха от пресцентъра на Апелативна прокуратура – Варна. По метода на анализ на риска в пристанище Варна-запад е засечен контейнер, който е бил разтоварен от кораб. За получател на стоката в контейнера бил посочен гражданин на страна от Европейския съюз. Стоката в контейнера била декларирана като лимонена киселина. При започналата незабавна проверка и направен полеви тест е установено, че в 300 чувала се съдържат 6 тона амфетаминопроизводни. Действията по досъдебното производство по член 242 от Наказателния кодекс продължават. Сподели:", "date": "2018.05.25", "title": "УДАР! Полицията спипа 6 тона амфетамини в контейнер с лимонена киселина"}
{"url": "http://pik.bg/%D0%B1%D0%BE%D0%BC%D0%B1%D0%B0%D1%81%D1%82%D0%B8%D1%87%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80-%D0%BC%D0%B0%D1%80%D1%81%D0%B8%D0%BB%D0%B8%D1%8F-%D0%B1%D1%80%D0%BE%D0%B8-3-%D0%BC%D0%BB%D0%BD-%D0%B5%D0%B2%D1%80%D0%BE-%D0%B7%D0%B0-%D0%BA%D0%B0%D1%80%D0%B0%D0%BD%D0%B3%D0%B0-news752775.html", "text": "Френският гранд Олимпик (Марсилия) поднови интереса си към голмайстора на ЦСКА Фернандо Каранга, твърдят издания във Франция. Според тях финалистът в Лига Европа държи да привлече бразилеца в редиците си и за целта е заделил 3 милиона евро. Това е двойно повече от първоначалното предложение, което е било в размер на 1,5 милиона евро. При оферта от 3 милиона е много вероятно ЦСКА да приеме. \"Червените\" вече усилено работят по привличането на нападател и чакат отговор от холандеца Ларс Велдвайк, който дори бе на \"Българска армия\" и изгледа един мач на ЦСКА. Сподели:", "date": "2018.05.25", "title": "БОМБАСТИЧЕН ТРАНСФЕР! Марсилия брои 3 млн. евро за Каранга"}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D1%82%D1%8E%D1%82%D1%8E%D0%BD-%D0%B1%D0%B5%D0%B7-%D0%B1%D0%B0%D0%BD%D0%B4%D0%B5%D1%80%D0%BE%D0%BB-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-news752810.html", "text": "Пакети с общо 2.300 кг нарязан тютюн и 160 къса цигари без бандерол иззели полицейски служители при проверки в областния град. Униформените съставили два акта по Закона за акцизите и данъчните складове. В РУ-Видин са заведени пет преписки. Откриха незаконен тютюн във Видин, съобщиха от МВР. Сподели:", "date": "2018.05.25", "title": "Спипаха тютюн без бандерол във Видин"}
{"url": "http://pik.bg/%D1%80%D0%B5%D0%B2%D0%BE%D0%BB%D1%8E%D1%86%D0%B8%D1%8F-90-%D0%BE%D1%82-%D0%B1%D0%BE%D0%BB%D0%BD%D0%B8%D1%87%D0%BD%D0%B8%D1%82%D0%B5-%D1%81%D0%B5-%D0%BF%D0%BE%D0%B4%D0%B0%D0%B2%D0%B0%D1%82-%D0%BF%D0%BE-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%B5%D0%BD-%D0%BF%D1%8A%D1%82-news752811.html", "text": "Работодателите вече подават информацията за болничните почти изцяло по електронен път. Близо 90% от приетите през 2017 г. в териториалните поделения на Националния осигурителен институт (ТП на НОИ) основни документи за изплащане на паричните обезщетения и помощи от държавното обществено осигуряване (ДОО) от осигурителите и самоосигуряващите се лица, са подадени по електронен път. Това показва справка от Интегрираната система за електронен обмен на документи и данни, която се администрира от осигурителната институция. Тази система съдържа работодателската част от документацията, която се подава към НОИ след издаването на болничните листове или след подаване на заявления за майчинство, и на базата на която се преценява правото на парично обезщетение, съобщиха от НАП. Справката показва, че в ТП на НОИ през миналата година от осигурители и самоосигуряващи се лица са приети общо 3 297 692 основни документи за изплащане на парични обезщетения. Най-голям е делът на постъпилите данни по електронен път – 2 292 452 или 89,5% от всички подадени документи. На електронен носител в териториалните поделения е приета 8,9% от информацията, а на хартиен носител – 1,6%. Спрямо 2016 г. се наблюдава увеличение с 3,3% на приетите през интернет данни, което е за сметка на другите способи за подаване. През 2017 г. най-голям е броят на представените данни в ТП на НОИ София-град - над 32% от всички документи са насочени именно към тази структура на института. Процесът в това териториално поделение е почти изцяло електронизиран – 92,2% от данните към него са подадени по електронен път. Сходен е този показател в други три ТП на НОИ: Ловеч (92,4%); Пловдив (91,7%) и Варна (91,1%). Електронизацията на подаването на работодателската част на документацията е вторият етап от дигитализацията на процеса по изплащане на паричните обезщетения и помощи от ДОО. Тя е внедрена в средата на 2015 г. и функционира от началото на 2016 г., като чрез нея се постигна значително съкращаване на реалните срокове за плащане. Сподели:", "date": "2018.05.25", "title": "РЕВОЛЮЦИЯ! 90% от болничните се подават по електронен път"}
{"url": "http://pik.bg/%D0%BD%D0%B5%D1%89%D0%BE-%D1%81%D1%82%D0%B0%D0%B2%D0%B0-%D0%B2-%D0%BD%D0%BE%D0%B2%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B4%D1%80%D1%83%D0%B3-%D0%B2%D0%BE%D0%B4%D0%B5%D1%89-%D0%B4%D0%BE-%D0%B0%D0%B4%D0%B5%D0%BB%D0%B8%D0%BD%D0%B0-%D1%80%D0%B0%D0%B4%D0%B5%D0%B2%D0%B0---%D1%82%D1%8F-%D0%B3%D0%BE-%D1%80%D0%B0%D0%B7%D0%B4%D0%B0%D0%B2%D0%B0-%D1%80%D0%B0%D0%B7%D0%B3%D0%BE%D0%BD%D0%B5%D0%BD%D0%B0-%D1%81-%D0%BA%D1%8A%D1%81%D0%B0--news752790.html", "text": "Нова телевизия не спира с рокадите. За пореден ден Аделина Радева остана без екранната си половинка. Днес Радева реши да шашардиса зрителите със сексапилна къса червена рокля, както и червени високи токове. Този път обаче не бе сама. Компания й прави колегата й Богомил Грозев.  Двамата се оказаха доста успешен тандем, защото Радева и Грозев се разбираха чудесно в ефир. Малко по-късно обаче водещата остана напълно сама и така води остатъка от сутрешния блок. Каква е причината обаче Виктор Николаев да липсва от ефир така и не бе оповестено. Дали и кога ще се върне предстои да разберем. Сподели:", "date": "2018.05.25", "title": "Нещо става в Нова телевизия! Друг водещ до Аделина Радева - тя го раздава разгонена с къса червена рокля  и високи токчета"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D0%BF%D0%B8%D1%80%D0%B0%D1%82-%D0%B2%D0%BE%D0%B4%D0%B0%D1%82%D0%B0-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D1%81%D0%BE%D1%84%D0%B8%D1%8F---%D0%B2%D0%B8%D0%B6%D1%82%D0%B5-%D0%BA%D1%8A%D0%B4%D0%B5-news752752.html", "text": "“Софийска вода” временно ще прекъсне водоснабдяването в някои части на столицата днес, съобщиха от дружеството. Във връзка с подмяна на спирателни кранове на ул. “Граф Игнатиев” се налага спиране на водоподаването от 09.00 до 19.00 ч. на живеещите в района на ул. “Граф Игнатиев” от ул. “Алабин” до ул. “Солунска” и на ул. “Ангел Кънчев” от ул. “Иван Денкоглу” до ул. “Солунска”. Поради изграждане на сградно водопроводно отклонение на ул. “Отец Паисий” се налага спиране на водоподаването от 10.00 до 18.00 ч. на живеещите в района на ул. “Отец Паисий” от ул. “Пиротска” до ул. “Цар Симеон”. Заради изграждане на сградно водопроводно отклонение на ул. “Овче поле” се налага спиране на водоподаването от 10.00 до 18.00 ч. на живеещите в района на ул. “Овче поле” от бул. “Тодор Александров” до бул. “Александър Стамболийски”. При продължителност на строително-ремонтните дейности над 12 часа “Софийска вода” ще осигури алтернативно водоснабдяване с водоноска. Сподели:", "date": "2018.05.25", "title": "ВАЖНО! Спират водата в центъра на София - ВИЖТЕ КЪДЕ"}
{"url": "http://pik.bg/%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D1%81-%D0%B1%D0%BE%D0%BB%D0%B5%D0%BD-%D0%B7%D1%8A%D0%B1-%D0%BF%D0%BE%D0%B4%D0%BB%D1%83%D0%B4%D0%B8-%D1%83%D0%BF%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%BF%D0%B0%D0%BD%D0%B4%D0%B8%D0%B7%D0%B0-%D0%B7%D0%B0-4-%D0%BB%D0%B5%D0%B2%D0%B0-news752751.html", "text": "Затворникът Любомир Н. от затвора в Бобов дол поиска обезщетение от 5000 лева от Главна дирекция „Изпълнение на наказанията“ заради болен зъб, който стоматологът в Медицинския център не успял да излекува почти два месеца. Лишеният от свобода настоя за заплащане на обезщетение за неимуществени вреди, претърпени вследствие незаконосъобразни действия и бездействия на длъжностни лица от администрацията на затвора в Бобов дол. Непровежданото според него своевременно и адекватно стоматологично лечение е за времето ноември-декември 2016 г. Любомир Н. твърди, че през октомври 2016 г. е почувствал болки в зъбите и е посетил стоматологичния кабинет към медицинския център в затвора. Стоматологът обаче заявил, че за да установи кой е болният зъб и какво лечение се налага да предприеме, се нуждае от рентгенова снимка, за която следва да се заплати сумата от 4,00 лв. Затворникът не е разполагал с такава сума и потърсил пари от други лишени от свобода лица, през което време, около два месеца, е търпял силни болки, но при посещенията при зъболекаря – около 4-5 пъти, последният е отказал лечение, включително и да извади болния зъб, а му давал само аналгин и беналгин за облекчаване на болките. В края на месец декември 2016 г. парите за рентгеновата снимка са предоставени, но поради силна зъбна болка е конвоиран по спешност в извънработно време на 30.12.2016 г. до стоматолога Владимир Карастоянов в гр. Дупница, който е установил абсцес и е извадил зъба. Любомир Н. счита, че действията и бездействията на администрацията са проява на нечовешко и унизително отношение, вследствие на което са му причинени душевни болки, страдания и унижение, съобщава Струва БГ. Според прокурора искът е неоснователен и следва да бъде отхвърлен, поради това, че Любомир Н. не е доказал наличието на незаконосъобразни действия и бездействия от страна на администрацията на затвора. Приема се, че са предоставени необходимите медицински грижи за стоматологичното здраве на лишения от свобода. Любомир Н. е постъпил в затвора гр. Бобов дол на 13.10.2014 год. и е зачислен във ІІ група. Не работи и не получава трудово възнаграждение. За периода 01.10.- 31.12.2016 г. по сметката му липсват средства, като на 27.12.2016 г. в същата е постъпила сума в размер на 4,00 лв. – трансфер от лишения от свобода Тактаков. От анализа на събраните писмени и гласни доказателствени средства не се установява ищецът да е поискал извършване на преглед от зъболекаря повторно след 24.10.2016 г. Единственото негово посещение в зъболекарския кабинет е на посочената дата, а впоследствие са правени само устни консултации „от вратата“ на кабинета без искане за преглед на състоянието. Що се отнася до неудовлетвореното искане за изваждане на зъба, следва да се посочи, че екстракцията освен че е крайна мярка, то в случая е била невъзможна, без да е локализиран болният зъб. Съдия Галина Стойчева от Административен съд – Кюстендил отхвърли  като неоснователен предявения иск срещу Главна дирекция “Изпълнение на наказанията” – гр. София за заплащане на обезщетение за неимуществени вреди в размер на 5000 лв., претърпени вследствие незаконосъобразни действия и бездействия на длъжностни лица от администрацията на затвора в гр. Бобов дол. Осъжда го да плати юрисконсултско възнаграждение в размер на 100 лева на Главна дирекция „Изпълнение на наказанията“, както и  да заплати на Административен съд – Кюстендил разноски за възнаграждение за вещо лице в размер на 129,03 лв. Решението може да се обжалва пред Върховния административен съд в двуседмичен срок. Сподели:", "date": "2018.05.25", "title": "Затворник с болен зъб подлуди управата на пандиза за 4 лева"}
{"url": "http://pik.bg/%D0%B1%D0%BE%D1%80%D0%B8%D1%81%D0%BE%D0%B2-%D0%BD%D0%BE%D1%81%D0%B8-%D0%BD%D0%B0-%D0%BF%D0%B0%D0%BF%D0%B0%D1%82%D0%B0-%D1%80%D0%B0%D0%B7%D1%81%D0%B0%D0%B4-%D0%BE%D1%82-33-%D0%BC%D0%B0%D1%81%D0%BB%D0%BE%D0%B4%D0%B0%D0%B9%D0%BD%D0%B8-%D1%80%D0%BE%D0%B7%D0%B8-%D0%BE%D1%82-%D0%BA%D0%B0%D0%B7%D0%B0%D0%BD%D0%BB%D1%8A%D0%BA-news752774.html", "text": "Уникални подаръци ще занесе премиерът Бойко Борисов на папа Франциск в Рим. Разсад от 33 (колкото се годините на Христос) маслодайни рози от Казанлък ще подари българският министър-председател на главата на Римо-католическата църква при днешната си аудиенция по случай 24 май, пише Епицентър. Розите са специално селектирани и имат 350-годишна история и са с много траен аромат. Те ще бъдат засадени в двора на Ватикана, покрай морената, която бе занесена там преди години от Соломон Паси. Борисов носи още скъпи дарове на папа Франциск, с когото се познава още от преди 2015 г. Изключително копие на Четвероевангелието на цар Иван-Александър, което е единствено, със специално посвещение от премиера към папа Франциск. В състава на делегацията, водена от премиера Борисов, са министърът на културата Боил Банов, посланикът ни във Ватикана Кирил Топалов, посланикът ни в Рим Марин Райков, председателят на БАН акад. Юхновски, ректорът на УНСС проф. Стати Статев, ректорът на Великотърновския университет проф. Христо Бонджолов, директорът на Софийската филхармония Найден Тодоров, западно и средноевропейският митрополит Антоний, старозагорският митрополит Киприян, представители на други вероизповедания. Сподели:", "date": "2018.05.25", "title": "Борисов носи на папата разсад от 33 маслодайни рози от Казанлък"}
{"url": "http://pik.bg/%D0%BD%D0%B8%D0%BA%D0%BE%D0%BB-%D1%81-%D0%B4%D1%80%D1%83%D0%B3-%D0%BC%D1%8A%D0%B6-%D0%BF%D0%BE%D0%B4-%D0%BD%D0%BE%D1%81%D0%B0-%D0%BD%D0%B0-%D0%B3%D1%80%D0%B8%D1%88%D0%BE-%D1%81%D0%BD%D0%B8%D0%BC%D0%BA%D0%B8-news752757.html", "text": "Любимата на Григор Димитров - Никол Шерцингер разбуни духовете с последните си снимки в социалните мрежи. На тях американката е в колата с млад мъж, който я е прегърнал, а тя се е усмихнала доволно. Фенове на певицата веднага полюбопитстваха кой е младежът с коментари под фотосите. Възможно е мъжът да е приятел, колега или част от екипа на Шерцингер, която и друг път е пускала подобни снимки в социалните мрежи. Припомняме, че Никол е в Париж, където е и гаджето й Григор Димитров, който се подготвя за старта на \"Ролан Гарос\", но двамата все още не са се похвалили с обща снимка в града на любовта, съобщава Блиц спорт. Сподели:", "date": "2018.05.25", "title": "Никол с друг мъж под носа на Гришо (СНИМКИ)"}
{"url": "http://pik.bg/%D0%BD%D0%BE%D0%B2%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BA%D0%B0%D0%BA%D0%B2%D0%BE-%D0%B7%D0%B0%D0%B2%D0%B5%D1%89%D0%B0-%D0%B1%D0%BE%D1%8F%D0%BD-%D0%BF%D0%B5%D1%82%D1%80%D0%BE%D0%B2-%D0%BD%D0%B0-%D0%B0%D0%BB%D0%BF%D0%B8%D0%BD%D0%B8%D1%81%D1%82%D0%B0-%D1%81%D0%BB%D0%B0%D0%B2%D0%B8-%D0%BD%D0%B5%D1%81%D1%82%D0%BE%D1%80%D0%BE%D0%B2-%D0%BA%D0%BE%D0%B9%D1%82%D0%BE-%D0%B8%D0%B7%D0%BA%D0%B0%D1%87%D0%B8-%D0%B5%D0%B2%D0%B5%D1%80%D0%B5%D1%81%D1%82-%D0%B8-news752753.html", "text": "Алпинистът Слави Несторов, който изкачи Еверест, разказа пред Би Ти Ви за чувствата, които е изпитал на върха и за изпитанията в изкачването. „В момента, когато бях на върха, не можах да усетя енергията му и какво съм направил. Усетих го чак като слязох долу, защото адреналинът и да бъда в безопасност бяха по-силни, отколкото енергията на върха”, разкри той. Снимка: Facebook „Ние бяхме доста бързи в изкачването и трябваше да престоим 30 минути с моя шерп на 8820 м, малко под върха, на температура от около минус 40 и ужасен вятър. Около 30 минути на едно място, потропвайки с крак, това беше най-трудното в момента преди изкачването”, заяви Несторов. „Не бих казал, че имаше страх. Преодолявайки всички препятствия по пътя, които бяха наистина много опасни, за мен Еверест има доста технични места, на които много лесно можеш да направиш грешната и фаталната крачка”, посочи той. Несторов е останал на върха около 10-ина минути. „Опитах се повече снимки, да направя 360-градусова панорамна снимка”, заяви той. „Всичко се вижда от върха. Вижда се, че Земята е кръгла, виждат се много върхове, много е красиво”, разказа алпинистът. Несторов е изкачил върха с кислород. „1,4% изкачват Еверест без кислород. Аз имах такава идея, преди да се сблъскам с върха, но след 7500 м, ако си без кислород, става много студено. Става убийствено, ставаш много бавен, не мислиш много трезво и през цялото време си замаян”, обясни алпинистът. Той замина от България на 4 април и изкачването му е отнело 45 дни. Новината за изчезването на Боян Петров под Шиша Пангма го е заварила, след като е слязъл от Еверест. „Все още не мога да повярвам, че Боян го няма, защото той е човекът, който ми помогна и ме научи за всичко, което се случва по експедиции във височинния алпинизъм”, призна Несторов. „Слязох от лагер 2 на 6500 м в базов лагер и ми съобщиха, че мой сънародник е изчезнал. Аз казах, че не е възможно, защото точно предишния ден му бях изпратил съобщение и бях получил обаждане на сателитния телефон от него. Казах: Това е невъзможно, аз имам пропуснато обаждане от Боян на 6 май. Оказа се, че той е забравил телефона си и това обаждане е било от някой друг”, допълни той. „На последното ни виждане в България се разбрахме: Нека да се срещнем на върха. Това беше последният ни план. Той катери от страната на Тибет, имахме уговорка да се срещнем отгоре на Еверест и това да бъде първата българска среща на върха”, каза още Несторов. „Боян винаги казваше: Момче, вкарай тези мускули в работа”. Мисля, че го правя”, отбеляза алпинистът. Неговата нова цел ще са седемте континентални първенци. „Вече имам три от тях, надявам се, че в близките години ще мога да събера и останалите”, посочи той. Слязох в базов лагер и ми съобщиха, че мой сънародник е изчезнал. Аз казах, че това е невъзможно, защото имам пропуснато обаждане от Боян на 6 май. Оказа се, че това пропуснато обаждане е от друг. Като стратегия не ме промени, но ми повлия чисто емоционално. Все още не мога да повярвам, че Боян го няма. Той ме научи всичко, което се случва по експедиции в областта на височинния алпинизъм. Момче, вкарай тези мускули в работа, винаги ми казваше. Правя го. Разбира се, апетитът идва с яденето, засега ще имам почивка, но следващото ще е Седемте върхове - вече имам три от тях. Сподели:", "date": "2018.05.25", "title": "НОВИ РАЗКРИТИЯ! Какво завеща Боян Петров на алпиниста Слави Несторов, който изкачи Еверест, и как му подейства черната вест на път към върха"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BA%D0%B0%D1%82-%D0%B3%D1%80%D1%8A%D0%BC%D0%BD%D0%B0-%D0%B2%D0%B8%D1%8F%D1%82-%D1%81%D0%B5-%D0%BE%D0%B3%D1%80%D0%BE%D0%BC%D0%BD%D0%B8-%D0%BE%D0%BF%D0%B0%D1%88%D0%BA%D0%B8-news752782.html", "text": "Системата на КАТ изпуши за пореден път, научи ексклузивно ПИК. Вият се огромни опашки - над километър, но работата е замръзнала вече повече от час, защото не дават номера за гишетата. Хората са в истерия, защото това е дежа вю. Във вторник и миналия петък се случи абсолютно същото. Тогава системата също предаде КАТ и работата спря заради сривовете. Сподели:", "date": "2018.05.25", "title": "ПЪРВО В ПИК TV! Системата на КАТ гръмна! Вият се огромни опашки"}
{"url": "http://pik.bg/%D1%81%D0%B4%D0%B2%D1%80-%D0%BF%D1%80%D0%B5%D0%B4-%D0%BF%D0%B8%D0%BA-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%BD%D0%B0-%D0%BA%D0%B0%D1%82-%D1%80%D0%B0%D0%B1%D0%BE%D1%82%D0%B8-%D0%BD%D0%BE-%D0%B8%D0%BC%D0%B0-%D0%BC%D0%BD%D0%BE%D0%B3%D0%BE-%D1%85%D0%BE%D1%80%D0%B0-%D0%B8-%D1%81%D1%82%D0%B0%D0%B2%D0%B0-%D0%B7%D0%B0%D0%B1%D0%B0%D0%B2%D1%8F%D0%BD%D0%B5-news752783.html", "text": "Миналата седмица действително имаше проблеми в системата на КАТ, признаха от СДВР пред ПИК на въпрос какво се случва и защо има опашки в столичното подразделение. В момента системата работи, но има опашки, защото са се струпали много хора, допълниха още от пресцентъра на Столичната дирекция на полицията. Както ПИК съобщи, в момента в КАТ се вият огромни опашки. Но работата е замръзнала вече повече от час, защото не дават номера за гишетата. Хората са в истерия, защото това е дежа вю. Във вторник и миналия петък се случи абсолютно същото. Тогава системата също предаде КАТ и работата спря заради сривовете. Сподели:", "date": "2018.05.25", "title": "СДВР пред ПИК: Системата на КАТ работи, но има много хора и става забавяне"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D0%BA%D0%B2%D0%BE-%D0%B2%D0%B5%D1%89%D0%B0%D1%8F%D1%82-%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D1%82%D0%BE%D0%B7%D0%B8-%D0%BF%D0%B5%D1%82%D1%8A%D0%BA-%D0%B2%D0%B8%D0%B6%D1%82%D0%B5-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%B8%D1%8F-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%BD%D0%B0-%D1%82%D0%BE%D0%BF-%D0%B0%D1%81%D1%82%D1%80%D0%BE%D0%BB%D0%BE%D0%B6%D0%BA%D0%B0%D1%82-news752754.html", "text": "Може би искате да пътувате, но плановете ви може да се объркат в последния момент. Не се ядосвайте, а приемете това като знак от Съдбата, която ви предпазва от проблеми. Денят е добър за обогатяване с нови знания и за занимания с научна дейност, която ще ви донесе признание. Успехът е с вас както на работното място, така и в личните отношения. Най-сетне преодолявате проблемите с вашите колеги, които ви притесняваха и пречеха на работата ви. Бъдете  компромисни и внимателни в думите си. Ваш делови партньор е склонен да отстъпи и да постигнете съгласие в преговорите, които провеждате. Ще успявате, ако сте уверени, амбициозни и упорити. Ще ви изненадат непредвидени разходи. Блеснете със знанията си, за да впечатлите новите си познати, дошли да се запознаят с работата ви. Бъдете отговорни към вашите семейни задължения. Не проваляйте деня си заради разправии у дома. Работата ви доставя удоволствие през целия ден. Допълнителните знания ще ви проправят пътя към нов връх. На работното място сте склонни към конфликти.  Избегнете деловите срещи и запознанствата, които не сте планирали. Проведете разговор само с вашите колеги и подчинени. Не са изключени опити да ви отклонят от вашите задачи, за да ви провалят. Претворете плановете си в реалност и не забравяйте за получената преди време подкрепа. Важно изискване за вашия успех е да взимате сами отговорните делови решения. Бъдете търпеливи и отговаряйте, ако вашите нови колеги имат въпроси. Не променяйте убежденията си. Вредите на себе си. Самоуверени и амбицирани да успявате в начинанията, наистина ще постигнете мечтата си. Работата няма да ви доставя удоволствие, ако сте преуморени и не ви са работа, а отказът да се задълбочите във вашите задачи ви носи вреда. Би било добре да намалите активността си, да се отпуснете и да се отдадете на приятни емоции. Напрежението ви е изтощило достатъчно. Отделете време за себе си. Ако не сте готови да споделите притесненията си с вашите колеги рискувате да пропилеете успешния ден в критика и разправии. По-добре говорете директно и искрено. Анализирайте грешките си и не се проявявайте като несговорчиви при провеждането на делови разговори. Избягвайте начинанията. Не проявявайте прекалени амбиции, за да се радвате на поредния успех, но преминавайки през някои трудности, които не зависят от вас. Прекалената ви самоувереност и мнението ви, че сте безпогрешни са ваш враг. От вас зависи да се докажете като професионалисти, ако сте на работното си място. Имате възможност да подготвите важен договор и да се отправите на път. Проведете без колебание делови разговори на високо ниво, ако имате възможност да ги уговорите за този ден. Те ще ви отворят вратата към нови професионални успехи и днес със сигурност ще са ползотворни. При възникнали проблеми на работното място потърсете най-бързия начин да ги преодолеете, за да не блокирате своите служебни планове. Ваш партньор е склонен да отстъпи от исканията си и да заработите заедно. Въпреки трудностите успехът няма да ви изостави. Очаквайте отлични финансови постъпления. Неизпълнените обещания са във ваша вреда. Премълчавайте, ако искате да избегнете разправия с колегите си. На работното си място се концентрирайте в обичайните си задължения. Неочаквани успехи жънат търговците и собствениците на заведения, но само ако са внимателни и отговорни. Бъдете умерено щедри. Сподели:", "date": "2018.05.25", "title": "САМО В ПИК! Какво вещаят звездите този петък? Вижте ексклузивния хороскоп на топ астроложката Алена"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%BE%D1%80%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%BE%D1%82-%D0%BA%D0%BE%D0%BB%D0%B5%D0%B3%D0%B8%D1%82%D0%B5-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%81-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-news752784.html", "text": "Първа реакция се появи от фирмата, където певицата Емилия работи. Реакцията е от мениджър на музикална телевизия „Планета ТВ“ Хари Янакиев. В личния си профил във Фейсбук той написа: \"Сили и на тримата да преодолеят травмите и бързо възстановяване...\". Както ПИК съобщи късно снощи, певицата Емилия е катастрофирала тежко. При инцидента заедно с нея е пътувал годеникът й Жорж Башур. Автомобилът е шофирал 19-годишният му син, който е пострадал тежко и е с опасност за живота. И тримата са в столичната болница \"Света Ана\". Говорителят на болницата обясни, че момчето е в много тежко състояние, с черепно-мозъчна травма и с опасност за живота. Емилия и приятелят й са с различни травми. Певицата е с гръдна травма и е настанена в Клиниката по хирургия. Жорж Башур е с лицева травма и е настанен в Клиниката по лицево-челюстна хирургия. Няма опасност за живота им. Сподели:", "date": "2018.05.25", "title": "ПЪРВО В ПИК! Горещи разкрития от колегите на Емилия за трагедията с катастрофата"}
{"url": "http://pik.bg/%D0%B8%D1%81%D1%82%D0%BE%D1%80%D0%B8%D0%BA-%D0%B8%D0%BC%D0%B5%D1%82%D0%BE-%D0%B8%D0%BB%D0%B8%D0%BD%D0%B4%D0%B5%D0%BD%D1%81%D0%BA%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%80%D0%B5%D1%88%D0%B8-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-news752759.html", "text": "Времето, когато България трябваше да се намеси в спора за името на Македония като трета страна, е минало и Гърция успя да наложи монопол. Това коментира пред бТВ историкът македонист Спас Ташев. Според него предложеният вариант „Илинденска Македония” няма да реши проблемите по няколко причини. По думите му в посланието на македонския премиер Зоран Заев има идеята за трите Илиндена, които включват битката при Херонея (338 г. пр.н.е.) и антифашисткото събрание за народно освобождение на Македония от 1944 г., проправило пътя на Титовия комунизъм. Освен това Илинденското въстание от 1903 г. избухва и на територии, които днес са в Гърция. Ташев посочи, че общото честване на 24 май от български и македонски официални представители в Рим е историческо, като и в двете делегации е имало църковни дейци и това е стъпка към задълбочаване на диалога. По думите му БПЦ е можела да изпрати представител на годишнината на Охридската архиепископия без да влиза в конфликт с останалите църкви отново, ако е бил като част от делегация на държавен представител. Сподели:", "date": "2018.05.25", "title": "Историк: Името Илинденска Македония няма да реши проблемите "}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D1%87%D0%B5%D1%80%D0%BD%D0%B0-%D0%BD%D0%BE%D0%B2%D0%B8%D0%BD%D0%B0-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D0%B5%D0%BC%D0%B8%D0%BB%D0%B8%D1%8F-%D0%B8-%D0%B3%D0%BE%D0%B4%D0%B5%D0%BD%D0%B8%D0%BA%D0%B0-%D0%B9-%D1%81%D0%B8%D0%BD%D1%8A%D1%82-%D0%BD%D0%B0-%D0%B1%D0%B0%D1%88%D1%83%D1%80-%D0%B1%D0%B5%D1%80%D0%B5-%D0%B4-news752787.html", "text": "Прогнозите за пострадалият 19-годишен при катастрофата на АМ \"Тракия\" са по-скоро песимистични. Това каза на брифинг изпълнителният директор на УМБАЛ „Св. Анна” д-р Славчо Близнаков по повод катастрофата, в която участва певицата Емилия, нейният приятел Жорж башур и 19-годишният му син. „Младият мъж е в крайно тежко състояние и е настанен в реанимация с тежка черепно-мозъчна травма със сериозно увреждане на мозъка. Той е на апаратно дишане в реанимация. Няма нещо, което да се оперира”, допълни още той. „Жената е настанена в хирургия с гръдно-коремна травма, без опасност за живота, за наблюдение. Другият мъж е настанен в ЛЧХ с обработени травми, без опасност за живота. Няма да има никакви последици за здравето на певицата и нейният приятел”, каза още той. Сподели:", "date": "2018.05.25", "title": "ИЗВЪНРЕДНО В ПИК! Черна новина за катастрофата на Емилия и годеника й! Синът на Башур бере душа - мозъкът му е фатално увреден, не подлежи на операция"}
{"url": "http://pik.bg/%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%82%D0%BE%D0%BD%D0%B5%D0%B2-%D0%BF%D1%80%D0%B5%D0%B4-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D1%86%D1%81%D0%BA%D0%B0-news752776.html", "text": "ЦСКА следи ситуацията около Александър Тонев. 28-годишното крило е свободен агент, като за последно бе част от елитния италиански Кротоне. През януари обаче Тонев разтрогна контракта си и оттогава не е играл за друг отбор, пише „Тема Спорт”. Още през зимата се говореше, че \"червените\" може да отправят оферта към бившия футболист на Астън Вила и Селтик, но това остана само в сферата на спекулациите. Сега обаче \"армейците\" може да предприемат опит да привлекат Тонев, което зависи и от ситуацията с фланговите нападатели в отбора. \"Червените\" имат доста опции по крилата – Кирил Десподов, Едвин Джеси, Станислав Манолев, а се очаква и Енрике Рафаел да остане. Ако обаче се разделят с някой от тези играчи, не е изключено да се стигне до предложение към Тонев. Десподов наскоро обяви, че му е време да ходи в чужбина, за да продължи развитието си. В началото на годината интерес към него проявяваха водещи клубове от Русия и Украйна. ЦСКА-София има поглед и върху други родни футболисти, които в момента или доскоро са били част от чуждестранни тимове, но бъдещето им е неясно. По този начин \"армейците\" привлякоха Манолев и Николай Бодуров, които дойдоха след престои в Кубан и Фулъм. Сподели:", "date": "2018.05.25", "title": "Александър Тонев пред договор с ЦСКА"}
{"url": "http://pik.bg/%D1%81%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D1%81%D1%85%D0%B5%D0%BC%D0%B0-%D0%B3%D0%B5%D1%80%D0%B8-%D0%BD%D0%B8%D0%BA%D0%BE%D0%BB-%D0%BF%D0%B5%D1%87%D0%B5%D0%BB%D0%B8-%D0%BA%D0%B0%D0%BF%D0%BA%D0%B8%D1%82%D0%B5-%D0%BF%D0%BE-%D0%B2%D1%82%D0%BE%D1%80%D0%B8%D1%8F-%D0%BD%D0%B0%D1%87%D0%B8%D0%BD---%D1%84%D0%B8%D0%BD%D0%B0%D0%BB%D1%8A%D1%82-%D0%B5-%D0%BD%D0%B0%D0%B3%D0%BB%D0%B0%D1%81%D0%B5%D0%BD-news752742.html", "text": "Остават 3 дни до финала на шоуто за имитатори „Като две капки вода“, а как ще завърши реалити шоуто, вече е известно на всички участници и хора от екипа на предаването. Оказва се, че голямата награда ще грабне поп певицата Гери-Никол и това въобще не ни учудва. Победителката ще бъде официално обявена на 28 май – в понеделник, когато е последният брой на „Капките“. Както стана ясно, на финал отиват варненката, фолк певецът Константин, поп певецът Славин и актьорът от „Столичани в повече“ Иван Юруков. Както на тях, така и на хората в екипа и бившите участници е ясно, че именно Гери ще бие всичките. Константин е потенциален фаворит, но той вече за втори път печели реалити формат („ВИП Брадър“) и това е удобно оправдание защо да не бъде коронясан и в този. Славин и Иван са просто прах в очите, Слачев също е печелил в предаване първото място („Х фактор“), докато болната амбиция на Яката дупара, подплатена с парите на татко й, мачка здраво всичко наред и освен в музикалните класации и на хип-хоп наградите, не е заемала челна позиция в ТВ продукция. В началото на „Капките“ Гери тръгна доста несигурно и по нищо не личеше, че е талантлива певица, която изкарва пари от занаята с пеенето. Малкият й брой точки, които зрителите и журито й даваха, също декларираше ниските й позиции и възможности в шоуто. Изморена и с накърнено его от острите критики и обиди на Фънки, Гери-Никол и връзките й взеха превес в нейна полза и пред Халваджиян. В средата на предаването отношението към нея коренно се промени. Интересен факт бе, че между варненката и Златка Райкова имаше приятелство, което се развали по време на тв продукцията. И за Русата не остана скрито, че дружката й добре се погрижи бързо да се забрави, че именно Райкова бе считана за гвоздея и приятната изненада в предаването, пише \"Хот Арена\". Голямата Софи Маринова също остана в сянката на 19-годишната девойка, но не поради липса на талант… а на власт. Всички знаят, че Гери-Никол е и с уговорена победа, която официално ще лъсне след 3 дни! Сподели:", "date": "2018.05.25", "title": "СКАНДАЛНА СХЕМА! Гери-Никол печели \"Капките\" по втория начин - финалът е нагласен"}
{"url": "http://pik.bg/%D0%BF%D1%80%D0%B5%D0%B1%D0%B8%D1%85%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82-%D0%B2-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D0%BF%D0%B0%D1%80%D0%BA-%D0%BD%D0%B0-%D1%80%D0%B0%D0%B7%D0%B3%D1%80%D0%B0%D0%B4-news752791.html", "text": "18-годишен младеж бе пребит в Градския парк в Разград в навечерието на матурите и на абитуриентския си бал, съобщава Дарик. Момчето е в болница, но е настояло пред лекарите да го освободят, за да се яви на държавните си изпити, тъй като има намерение да кандидатства в университет. От ОД на МВР-Разград потвърдиха за инцидента, като уточниха, че е станал на 18 май, събота, в 23.50 ч. Младежът е нападнат от неизвестни лица в парка, има сериозни наранявания от нанесения побой и е настанен в болницата. По случая е образувана проверка за нанасяне на телесни повреди по хулигански подбуди. Ако нараняванията се определят като тежка телесна повреда наказанието за извършителите е от 3 до 15 години лишаване от свобода, ако е средна телесна повреда – от 2 до 9 години, а ако е лека – до 3 години или пробация. Въпреки здравословното си състояние момчето настояло пред медиците да го пуснат да се яви на матурата по български език и литература в понеделник. Това се е случило, но към края на държавния изпит зрелостникът припаднал и отново е откаран в болницата, разказа директорът на училището, в което пострадалият младеж учи Пейчо Георгиев от ПГПЧЕ “Екзарх Йосиф”. Той поздрави младежа за куража и желанието да продължи образованието си, но изрази тревога от увеличаващата се агресия сред младите хора, разказа, че наскоро и друг възпитаник на Езиковата пострадал при побой. Сподели:", "date": "2018.05.25", "title": "Пребиха абитуриент в Градския парк на Разград"}
{"url": "http://pik.bg/%D1%80%D1%83%D1%81%D0%B8%D1%8F-%D1%89%D0%B5-%D0%B0%D0%BD%D0%B0%D0%BB%D0%B8%D0%B7%D0%B8%D1%80%D0%B0-%D0%B8%D0%B7%D0%B2%D0%BE%D0%B4%D0%B8%D1%82%D0%B5-%D0%BD%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%82%D0%B5-%D1%81%D0%BB%D0%B5%D0%B4%D0%BE%D0%B2%D0%B0%D1%82%D0%B5%D0%BB%D0%B8-%D0%B7%D0%B0-%D1%81%D0%B2%D0%B0%D0%BB%D0%B5%D0%BD%D0%B8%D1%8F-%D0%BD%D0%B0%D0%B4-%D1%83%D0%BA%D1%80%D0%B0%D0%B9%D0%BD%D0%B0-%D0%BC%D0%B0%D0%BB%D0%B0%D0%B9%D0%B7%D0%B8%D1%81%D0%BA%D0%B8--news752764.html", "text": "Русия ще анализира изводите на холандски следователи, че падналият малайзийски „Боинг” е бил свален над Украйна от руска установка. Това заяви президентът Владимир Путин, след като тази версия беше оповестена в Амстердам. Заключенията на следователите все още са неокончателни. Самолетът на Малайзийските авиолинии беше свален със зенитна ракета на 17 юли 2014 г. Загинаха всички 298 души на борда пътници и екипаж. Според разследващите самолетът е бил поразен от ракетна установка „Бук” от състава на базирана в град Курск руска противовъздушна бригада. Сподели:", "date": "2018.05.25", "title": "Русия ще анализира изводите на холандските следователи за сваления над Украйна малайзиски \"Боинг\""}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%B5%D0%BD-%D0%BE%D0%BA%D1%8A%D1%80%D0%B2%D0%B0%D0%B2%D0%B5%D0%BD-%D0%BC%D1%8A%D0%B6-%D0%BD%D0%B0%D0%BC%D0%B5%D1%80%D0%B5%D0%BD-%D0%BD%D0%B0-%D0%B3%D0%B0%D1%80%D0%B0%D1%82%D0%B0-%D0%B2-%D0%B4%D1%83%D0%BF%D0%BD%D0%B8%D1%86%D0%B0-news752794.html", "text": "Сигнал за изоставен на улицата безпомощен мъж вдигна на крак полицията и спешните медици. Пострадалият е намерен в района на ЖП гарата в Дупница мъж с множество травми. Закаран е за лечение в столично заведение. По случая е започнато досъдебно производство в РУ Дупница, предстои установяване на самоличност и обстоятелства по случая, уведомен е дежурен прокурор, пише струма.бг. Сподели:", "date": "2018.05.25", "title": "ИНЦИДЕНТ! Безпомощен окървавен мъж намерен на гарата в Дупница"}
{"url": "http://pik.bg/%D0%BB%D1%8F%D1%82%D0%BE-2018-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8-%D1%81%D0%BC%D0%B5%D0%BD%D1%8F%D1%82-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%BF%D0%BE-%D0%BC%D0%BE%D1%80%D0%B5%D1%82%D0%BE-news752772.html", "text": "За новия сезон се очаква обаче отлив на руски туристи. Този спад ще се компенсира от европейските посетители, които започват все по-често да идват у нас. Такова мнение изрази пред Нова телевизия експертът от Института за анализи и оценки в туризма  Константин Занков. „Има доста голям интерес от страна на туристи от Европа главно за познавателен туризъм“,  посочи специалистът. Според него засиленият интерес се дължи на нискотарифните компании, заради които се пълнят и курортите ни. През лятото се очакват около 200 хиляди повече туристи. „Основно харесват природата, културата, храната, има и парти дестинации. Очакваме въпреки всичко един добър летен сезон“, допълни експертът. България става все по-популярна дестинация за туризъм. Сподели:", "date": "2018.05.25", "title": "Лято 2018: Европейци сменят руснаците по морето"}
{"url": "http://pik.bg/%D0%BE%D1%82-%D0%B4%D0%BD%D0%B5%D1%81-%D0%B2%D0%BB%D0%B8%D0%B7%D0%B0-%D0%B2-%D1%81%D0%B8%D0%BB%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%80%D0%B5%D0%B3%D0%BB%D0%B0%D0%BC%D0%B5%D0%BD%D1%82-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-news752735.html", "text": "От днес влиза в сила регламентът за защита на личните данни във всички страни от Европейския съюз. Той залага драстично увеличение на правата на потребителите във връзка с техните лични данни. Всеки доставчик на услуги ще бъде задължен да предоставя на клиентите си достъп до подадените от тях данни, както и право на промяната им или пълното им заличаване. Регламентът предвижда специални технически и организационни мерки, които доставчиците на тези услуги трябва да осигурят, за да ги предлагат на европейските граждани и съответно да обработват личните им данни според изискванията на новата регулация, предава БНР. Важен момент е, че той ще се прилага и по отношение на дружества и лица, които са извън територията на ЕС, но в търговската си дейност обработват лични данни на европейски граждани. Прилагането и спазването на регламента ще бъде отговорност на национални регулатори, но ще има и централен орган, който ще се нарича Европейски борд за защита на информацията. Задачата му е да подпомага еднаквото прилагане на регламента във всяка държава и да действа като форум за регулаторите, а при спорове да издава задължителни решения. По предварителна информация обаче, много от националните регулатори не са подготвени за прилагането на тази мярка. Сподели:", "date": "2018.05.25", "title": "От днес влиза в сила европейският регламент за защита на личните данни"}
{"url": "http://pik.bg/%D0%BC%D0%B0%D0%B4%D1%83%D1%80%D0%BE-%D0%BF%D0%BE%D0%BB%D0%BE%D0%B6%D0%B8-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%BA%D0%BB%D0%B5%D1%82%D0%B2%D0%B0-%D0%BA%D0%B0%D1%82%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%B2%D0%B5%D0%BD%D0%B5%D1%86%D1%83%D0%B5%D0%BB%D0%B0-news752729.html", "text": "Президентът на Венецуела Николас Мадуро положи клетва за втори мандат на поста след спорна победа на изборите за държавен глава, които се проведоха на 20 май, предадоха информационните агенции. Новият 6-годишен мандат на Мадуро ще започне официално на 10 януари. Според данните на избирателната комисия, той е спечелил около 70 процента от гласовете. Официално победата му беше обявена на 22 май. Преди изборите много от представителите на опозицията бяха отстранени от участие във вота, някои от тях дори бяха хвърлени в затвора. Част от активистите на опозицията все пак успяха да напуснат страната. Основният опозиционен алианс MUD бойкотира гласуването, а активността на избирателите беше под 50 процента, предава Нюзбг. Редица страни от Латинска Америка не признаха резултатите от изборите и заявиха, че отзовават посланиците си от Венецуела. Същевременно САЩ разшириха санкциите срещу правителството в Каракас. Срещу Мадуро се отправят обвинения, че се опитва да унищожи демокрацията в страната. След продължилите месеци наред масови протести през 2017 г., при които загинаха 125 души, Мадуро де факто лиши от правомощия парламента, където опозицията има мнозинство. Венецуела преживява дълбока икономическа криза - в страната има остър недостиг на храни, медикаменти и стоки от първа необходимост. Сподели:", "date": "2018.05.25", "title": "Мадуро положи за втори път клетва като президент на Венецуела"}
{"url": "http://pik.bg/%D0%B8%D1%80%D0%BB%D0%B0%D0%BD%D0%B4%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B0%D0%B1%D0%BE%D1%80%D1%82%D0%B8%D1%82%D0%B5-news752727.html", "text": "Ирландия гласува в референдум, който може да сложи край на забраната на абортите в страната. Гласоподавателите ще трябва да решат дали искат отмяната на 8-ма поправка в констутитуцията, която признава равните права на майката и нероденото дете. Поправката е в сила от 1983 година, но кампанията за премахването й набра сила през последните години. Ако ирландците гласуват за премахването й, правителството в Дъблин ще трябва да одобри законодателство, позволяващо на жените да прекъсват бременноста си до 12-тата седмица, предава БНР. Ирландският министър на здравепозването Саймън Харис заяви по-рано, че референдумът не е толкова за абортите, а как да се реагира на реалноста: \"Всеки ден в нашата страна най-малко девет ирландки отиват във Великобритания, за да прекъсват бременността си. Това е реалността\". Очаква се голяма активност в референдума, като ирландци от цял свят, имащи право на вот, се прибират специално за да дадат техния глас. Според последните анкети около 56% биха гласували за одобрение на абортите, но в страна като Ирландия - със силни католически традиции, е трудно да се правят прогнози. Сподели:", "date": "2018.05.25", "title": "Ирландия гласува на референдум за абортите"}
{"url": "http://pik.bg/%D0%B0%D1%80%D0%B5%D1%81%D1%82-%D0%B7%D0%B0-%D1%81%D1%82%D0%B0%D1%80%D0%B5%D1%86%D0%B0-%D0%BF%D1%83%D0%BA%D0%B0%D0%BB-%D0%B3%D1%83%D0%BC%D0%B8-%D0%B2-%D0%BA%D1%8E%D1%87%D1%83%D0%BA-%D0%BF%D0%B0%D1%80%D0%B8%D0%B6-news752749.html", "text": "72-годишен пловдивчанин попадна зад решетките за нанесени щети по чужд лек автомобил. По първоначални данни, около 8 часа във вторник, мъжът увредил гума на „Фиат“, паркиран на ул. „Борис Шивачев“ в квартал \"Кючук Париж\" в областния град. Междувременно увреждане на лек автомобил разследват и служители на Трето РУ в Пловдив. 34-годишен шофьор се оплакал, че неизвестен извършител нанесъл щети по паркираната му „Тойота“ на пл. „Антон Чехов“, пише в. \"Марица\". При огледа е установено, че колата е със счупени странични огледала и предна решетка и надраскано лаково покритие. По случая е образувано досъдебно производство. Сподели:", "date": "2018.05.25", "title": "Арест за стареца, пукал гуми в \"Кючук Париж\""}
{"url": "http://pik.bg/%D0%BB%D1%8E%D0%B1%D0%BA%D0%B0-%D0%B1%D0%B8%D0%B0%D0%B4%D0%B6%D0%BE%D0%BD%D0%B8-%D0%B4%D0%B8%D1%80%D0%B8%D0%B6%D0%B8%D1%80%D0%B0-%D0%B1%D0%B0%D0%BB%D0%B5%D1%82%D0%BD%D0%B0-%D1%82%D0%B2%D0%BE%D1%80%D0%B1%D0%B0-%D0%BF%D0%BE-%D0%BC%D0%B0%D0%B9%D1%81%D1%82%D0%BE%D1%80%D0%B0-%D0%B8-%D0%BC%D0%B0%D1%80%D0%B3%D0%B0%D1%80%D0%B8%D1%82%D0%B0-news752800.html", "text": "Точно  24 часа след рождения ден на композитора Стефан Димитров– 28 май, в зала „България” ще бъде премиерата на музикалната  творба \"Сънят на Пилат\", вдъхновена от книгата на Булгаков „Майсторът и Маргарита”. Напук на намеците, че нарочно е избрал датата да е малко след рождения му ден, за да изпълзи от Сатурновата дупка, Стефан Димитров казва: „В повечето случаи когато някой умира като че ли е преди рождения му ден. Факт! Но аз нямам подобно намерение.  Просто така се случи, че изпълнението ще е един ден след рождения ми ден. Мисля, че това е хубав знак. Единствената разлика е, че този път ще пропуснем „всенародните тържества” на 28 май, за да бъдем всички във форма за премиерата.  Ще празнувам на 29-и с публиката. Авторът е писал произведението си повече от четири години. Той самият признава, че го обмисля близо четири десетилетия. Просто е отлежавало в ума и сърцето му, докато не получил подтик да го напише. Замислената като балет творба ще прозвучи под палката на маестра Любка Биаджони цу Гутенберг в изпълнение на нейния оркестър София Симфоникс и хор с диригент Георги Еленков.  На 29 май в зала „България”, а на 13 юни в Античния театър в Пловдив. Входът и за двете събития е безплатен, защото проектът се финансира с подкрепата на „Културна програма на българското председателство на Съвета на Европейския съюз 2018”. „Писах „Сънят на Пилат” в продължение на четири години, а пък книгата съм я чел преди 40, споделя Стефан Димитров. Не мога да кажа защо точно сега, но романът на Булгаков ми стои в главата. Когато го прочете човек не може да го забрави. За мен е невероятен. Има хора, които не го харесват. Обаче въпросът е как я тълкуваш и какво разбираш, защото това е сюжетна и многопластова  книга.  И какво изваждаш на бял свят. На мен ми допадна това, че любовта побеждава даже и смъртта!”, допълва той. Сподели:", "date": "2018.05.25", "title": "Любка Биаджони дирижира балетна творба по \"Майстора и Маргарита\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D0%BD%D0%BE%D0%B2%D0%B0%D1%82%D0%B0-%D0%B8%D0%BD%D1%82%D0%B5%D0%BB%D0%B8%D0%B3%D0%B5%D0%BD%D1%86%D0%B8%D1%8F---%D0%B4%D1%83%D1%85%D0%BE%D0%B2%D0%BD%D0%B8-%D0%BC%D1%83%D1%82%D0%B0%D0%BD%D1%82%D0%B8-%D0%B3%D1%80%D0%B0%D0%BD%D1%82%D0%B0%D0%B4%D0%B6%D0%B8%D0%B8-%D0%B8-%D0%B4%D0%B6%D0%B5-news752799.html", "text": "Преди много години в книгата \"Язък за боята\" попаднах на уникален сръбски графит, който ме разсмя и натъжи едновременно. Той гласеше: \"Кирилица из нот дед\". На всеки 24 май се сещам за него, защото той като че ли най-добре описва криволиците на националната ни съдба в последните години, конвулсиите на времето, които се опитват да ни затрупат като цунами, дошло от нищото. Именно покрай празника на словото, а това е най-чистият празник на духа, на онази сила, която никога не допусна пламъкът на българската душа да угасне в мрака, можем да си дадем сметката, че ако днес сме болни като общество и страдаме жестоко от безпътица, една от основните причини за това е липсата на авторитети. Всички сме чували тъжната и настръхваща история как при втората национална катастрофа след поражението в Първата световна война хората по естествен начин се събират пред къщата на Вазов. Във времената на криза, на върховно мъчение всички търсят не политическата власт, а духовната. Вазов е изразител на българската душевност, хората са го припознали като свой литературен патриарх. Това е титла, която не се купува, а се заслужава. Днес времената са аналогични. Но Вазов го няма. Във времената на духовна стагнация големите авторитети на обществото или отсъстват, или са потънали в своите лични трагедии, без да намират път към трагедията на хората. И това е големият въпрос, който мъчи всяко съзнание - къде е интелигенцията, защо тя се стопи в мъглата и остави народа без утешаващото лекарство на надеждата. Това е хапчето, което само тя може да даде. От години обаче интелигенцията у нас е в будна кома. Трябва да го признаем и преглътнем, ако искаме да диагностицираме правилно духовния проблем на нацията. Старите майстори, живите класици се оттеглиха в непожелана вътрешна емиграция, омерзени от възхода на интелектуални микроорганизми и системни изнасилвачи на език, литература, култура и история. Повечето от тях се появяват от време на време, колкото да ни напомнят за едни предишни времена, когато думата на интелектуалците тежеше, а думите им отекваха сериозно, но всичко потъва удавено в мътилката на безвремието. Част от тези, които смятахме за икони, се оказаха твърде небожествени. Например Стефан Цанев. На стари години той потъна в безкрайно мрънкане и въздишки, опита се да пренапише своя собствен живот, да се откаже от част от старите си стихотворения и така унищожи себе си като стълб на културата. Неговите \"Български хроники\", особено в последната си част, са триумф на реваншизма, опит за комерсиално съчиняване на някаква нова, несъществуваща история, която да го узакони като единствен съдник на времето. Това е стар и много посредствен номер. Всъщност Стефан Цанев се обърна към историята, защото не му останаха никакви връзки с хората. Убеден съм, че той загуби ориентири, глътна вода в упоителната отрова на прехода и не му остана какво повече за съвремието да разказва. Майсторът на остро политическата пиеса, дори и прикрита като историческа драма, изведнъж се оказа самотник, който дори не знае накъде са бреговете, населени с хора. Заради това избра да пише хроники на миналото с надеждата да открие нови читатели. И ги откри наистина. Но плати за това с душата си, с авторитета си. Комунистът преди и антикомунистът днес в неговата фигура стряскат и ужасяват едновременно. Това е разполовен живот. Дори и Цанев обаче в последните си изяви започна да хлипа за изчезналата в минало държава или поне за нормалните неща в нея. Вече е късно. Подпалвачите на миналото нямат правото да леят сълзи. Реваншистите на свободна практика са обречени не точно на забвение, но на презрение, защото ги нямаше като авторитети в най-кризисните мигове на държавата. И обръщаме внимание на Цанев, защото той е метафоричен за състоянието на старата, тоест качествената, интелигенция. Тя просто не можа да се впише в новите дни. Подозирам, че една част от нея умишлено се оттегли встрани като тих бунт срещу ужаса, като негласен протест срещу подмените. Но в голямата какофония на безвремието гласовете им просто не се чуха. Убеден съм, че един ден ще намерим отново част от тях. Ние се нуждаем от словото им и то по естествен начин ще се върне, и едва тогава ще можем да открием и оценим тяхната трагедия. Но дотогава ще трябва да търпим всички бездария на света, които получиха шанса да бъдат медийните герои на новите времена. И повечето от тях, особено писателите, се оказаха лесна мишена за грантовите изкушения. Не трябваше да им хвърлят много пари, за да ги купят. Душите им се продаваха на безценица. В резултат на това не само интелигенцията - България заживя в разполовен свят. Няма никаква нормална връзка между литературата преди и литературата днес. Това е все едно да оставиш един пациент на операционната маса незашит и с отворен стомах. С миналото с наслаждение оставихме имената на великани, защото днешните джуджета нямаше как да изпъкнат на техен фон. И резултатът е потресаващ. И до днес медиите ни тикат в лицата като модерна икона Георги Господинов. Той има писателска техника, но честно казано, книгите му са удивително скучни, защото не са автентични. Господинов е престорен и грантов. Той е 95 процента реклама и само 5 процента талант. Заради това цялата градска снобария, ако иска, до утре може да повтаря, че чете книгите му, но насаме, убеден съм, тайно се каят, че не са минали отвъд 42-ра страница. Тържеството на снобарията, културата, разбирана в каноните на \"Америка за България\", като торнадо изпепели духовните стойности на народа и именно на това голо поле, напомнящо на постапокалиптичен ядрен пейзаж, се появиха духовни мутанти като Криско, Слави и сие. Природата не търпи вакуум. Там, където няма високи стойности, се появява авторитаризмът на лилипутите. Не тези, които са ниски по ръст, а които са бедни и ниски на дух. Там, където няма идеали, те са заместени от гюбеци. Където отсъства духовни визия, идва щракането с пръсти. Където няма хоризонт към бъдещето, има търкане на талончета. Където няма истински великани, се появяват джендърите и настояват да бъдат уважавани само защото носят рокли. Духовното опустошение става най-ясно покрай всеки 24 май, когато с болка повтаряме старите стихове и се опитваме да се самохипнотизираме, че виждаме нещо като път в това безкрайно блато. Вижте колко пророчески и мъдро го е казал Стоян Михайловски - \"Напред, народността не пада там, гдето знанието живей\". Знанието като основа на народността. А под знание той има предвид ясното усещане за род, народ, ценности и смисъл. На Михайловски му е било лесно. Неговият живот в едната си част минава под знака на съпротивата срещу личния режим на Фердинанд. Той не е от хората, които се предават, впряга изящното си слово в битката на своята душа и обезсмъртява името си. В края на живота си Михайловски става фашист, но днес можем да видим в това негово мазохистично увлечение и неговата трагедия. Според мен при него фашизмът е израз на върховно отчаяние. Защото той така и не открива идеалите си претворени в реалността. Това е съдбата на големите творци - лесно е да ги съдим днес, но сме слепи за мъглата по техния път, за завоите на тяхното отчаяние и страдание. Но откровението за знанието като основа за народността може днес да ни послужи за ориентир и да ни помогне да открием всички онези, които искат да екзекутират това знание. Като мътен поток българският народ трябва да се справя с всякакви пренаписвачи на историята, всякакви емилджасимовци, които са програмирани и пратени да се гаврят с духовността и идеалите на народа. Не е конспирация, но наистина има сили, които искат всички да заприличаме на биомаса, хора без стойности, национално самочувствие, идеали и без пол дори. Аморфна маса от консуматори. Безгласни клакьори на статуквото. Това е насилие над идеалите, над ценностите, дори и над езика, защото днес мътилката на времето се разпростира дори и натам. Единственият начин да се противопоставим на този хаос е спешно да почнем да си даваме сметка за паяжината, която плетат около нас, и за ориентирането ни в света наоколо. Българското общество е потопено в някаква каша от неравенство, олигархия, бедност, но е достатъчно да сме запазили поне малко светлинка от цялата духовност в нашата история и ще видите, че битката за по-добро бъдеще е възможна. В крайна сметка историята винаги дава отговор къде са изчезнали и защо са се скрили отчаяните. Но на първо място тя записва имената на онези, които се съпротивляват. Съпротивлявай се и влез в историята. Съпротивлявай се и бъди духовен. Съпротивлявай се и бъди българин. Толкова е простичко. Сподели:", "date": "2018.05.25", "title": "САМО В ПИК И \"РЕТРО\"! Александър Симов: Новата интелигенция - духовни мутанти, грантаджии и джендъри! Георги Господинов е 95 процента реклама и 5 процента талант"}
{"url": "http://pik.bg/%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B1%D0%BE%D1%80%D0%B1%D0%B0%D1%82%D0%B0-%D0%B7%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news752728.html", "text": "Министърът на обединението на Южна Корея Чо Мьон-гьон заяви, че Сеул ще работи за подобряване на отношенията със Северна Корея, след като президентът на САЩ Доналд Тръмп внезапно отмени срещата с лидера Ким Чен-ун, предава AFP, цитирана от Фокус. „Нашето правителство ще изпълни своята част от декларацията от Пханмунджом“, заяви Чо пред репортери. „Изглежда, че северът остава искрен в прилагането на споразумението и полага опити за ядреното споразумение и установяването на мирни отношения“, допълни той. Сподели:", "date": "2018.05.25", "title": "Южна Корея продължава борбата за подобряване на отношенията със Северна Корея"}
{"url": "http://pik.bg/%D0%B3%D1%80%D1%8A%D0%BC-%D0%B8-%D0%BC%D1%8A%D0%BB%D0%BD%D0%B8%D0%B8-%D0%B7%D0%B0-%D1%83%D0%B8%D0%BA%D0%B5%D0%BD%D0%B4%D0%B0-%D0%B1%D1%83%D1%80%D0%B8%D1%82%D0%B5-%D0%B8-%D0%BF%D0%BE%D1%80%D0%BE%D0%B8%D1%82%D0%B5-%D1%89%D0%B5-%D1%81%D0%B5-%D1%80%D0%B5%D0%B4%D1%83%D0%B2%D0%B0%D1%82-%D1%81%D1%8A%D1%81-%D1%81%D0%BB%D1%8A%D0%BD%D1%86%D0%B5-news752636.html", "text": "Днес ще преобладава слънчево време. Около обяд отново ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще има условия и за градушки. Ще духа слаб до умерен вятър от изток-североизток. Максималните температури ще са между 25 и 30 градуса. Атмосферното налягане ще се понижи и ще е около средното за май. По Черноморието ще е предимно облачно с краткотрайни валежи от дъжд и гръмотевици. Ще духа слаб до умерен вятър от север-североизток. Максималните температури на въздуха ще са между 22 и 25 градуса. Температурата на морската вода е 20-23 градуса. Вълнението на морето ще е 2-3 бала. В планините преди обяд ще е предимно слънчево, но около обяд отново ще се развива купеста и купесто-дъждовна облачност. На места ще има краткотрайни валежи, придружени с гръмотевици. Ще духа умерен, временно силен вятър от изток-североизток. Максималната температура на височина 1200 метра ще е около 17 градуса, на 2000 метра - около 10 градуса. През почивните дни времето ще остане неустойчиво, с вероятност за краткотрайни валежи и гръмотевици в часовете след обяд и преди полунощ. Преди обяд над по-голямата част от страната ще бъде слънчево. В събота явленията ще са на повече места в Централна и Източна България, в неделя - на места из цялата страна. Вятърът ще бъде от изток-североизток, слаб, в Източна България - умерен. Дневните температури слабо ще се понижат и в неделя ще са предимно между 23 и 28 градуса. Сподели:", "date": "2018.05.25", "title": "ГРЪМ И МЪЛНИИ ЗА УИКЕНДА! Бурите и пороите ще се редуват със слънце"}
{"url": "http://pik.bg/%D1%8F%D1%81%D0%BD%D0%B8-%D1%81%D0%B0-%D0%B4%D0%B0%D1%82%D0%B8%D1%82%D0%B5-%D0%BD%D0%B0-%E2%80%9E%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0%D1%82%D0%B0%E2%80%9C-%D0%B2%D0%B8%D0%B7%D0%B8%D1%82%D0%B0-%D0%BD%D0%B0-%D0%BF%D1%80%D0%B8%D0%BD%D1%86-%D1%83%D0%B8%D0%BB%D1%8F%D0%BC-%D0%B2-%D0%B8%D0%B7%D1%80%D0%B0%D0%B5%D0%BB-%D0%B8-%D0%BF%D0%B0%D0%BB%D0%B5%D1%81%D1%82%D0%B8%D0%BD%D0%B0-news752730.html", "text": "Датите на историческата официална визита на Принц Уилям в Близкия Изток бяха обявени, пише британският вестник The Daily Express, цитира Фокус. Беше съобщено по-рано през годината, че херцогът на Кеймбридж ще посети двете нации, заедно с Йордания, по искане на правителството на Великобритания. Уилям ще бъде първият член на британското кралско семейство, който ще направи официална визита в Израел. Петдневната обиколка на британския престолонаследник ще започне в Аман, столицата на Йордания, на 24 юни. Той също ще посети градовете Джераш в Йордания, Тел Авив в Израел и Рамала в Палестина. Пътуването ще завърши на 28 юни в Ерусалим. Визитата е била приветствана от правителствата и властите на тези нации, според Кенсингтън Палас. Принц Уилям е посещавал Израел и преди, но само в лични посещения. Той присъства на погребението на Шимон Перес в Ерусалим през 2016 година. Сподели:", "date": "2018.05.25", "title": "Ясни са датите на „историческата“ визита на принц Уилям в Израел и Палестина"}
{"url": "http://pik.bg/%D0%BF%D1%83%D1%82%D0%B8%D0%BD-%D0%B8-%D0%BC%D0%B0%D0%BA%D1%80%D0%BE%D0%BD-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D1%80%D0%B5%D0%B4%D0%B8%D1%86%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D1%8F-news752733.html", "text": "Редица споразумения, включително и участието на френската компания „Total“ в проекта за арктически завод за втечнен природен газ, бяха подписани след разговорите между президентите на Русия и Франция Владимир Путин и Еманюел Макрон, предава ТАСС, цитиран от Фокус. „Arctic LNG 2“ е проект за втори завод за втечнен природен газ на руската газова компания „Новатек“, който ще бъде започнат през 2023 година. Капацитетът му ще надвишава 18 милиона тона втечнен природен газ на година. Коментирайки споразумението, главният изпълнителен директор на „Новатек“ Леонид Микелсон заяви пред репортери, че сделката изпраща позитивен сигнал към останалите участници на пазара. Сред руско-френските споразумения е такова между руската държавна корпорация за атомна енергия „РОСАТОМ“ и френската държавна институция за ядрена безопасност отнасящо се за руско-френско партньорство в мирното използване на атомна енергия. Руското министерство на икономическото развитие и френското министерство на икономиката и финансите подписаха споразумение за руско-френско партньорство в икономиката на бъдещето. Културните министерства на двете страни също подписаха декларация за намеренията си да си сътрудничат в опазването на културното наследство. Сподели:", "date": "2018.05.25", "title": "Путин и Макрон подписаха редица споразумения "}
{"url": "http://pik.bg/%D0%B0%D0%B4%D1%81%D0%BA%D0%B0-%D1%81%D1%82%D0%B8%D1%85%D0%B8%D1%8F-%D0%B3%D1%80%D0%B0%D0%B4%D1%83%D1%88%D0%BA%D0%B0%D1%82%D0%B0-%D0%BC%D0%BB%D0%B0%D1%82%D0%B8%D0%BB%D0%B0-35-%D0%BC%D0%B8%D0%BD%D1%83%D1%82%D0%B8-%D0%BF%D0%B0%D0%BD%D0%B0%D0%B3%D1%8E%D1%80%D1%86%D0%B8-%D0%BF%D0%BE%D0%BC%D0%BB%D1%8F%D0%BB%D0%B0-%D1%82%D0%BE%D1%82%D0%B0%D0%BB%D0%BD%D0%BE-%D0%B3%D1%80%D0%B0%D0%B4%D0%B8%D0%BD%D0%B8%D1%82%D0%B5-news752740.html", "text": "Кметът на Панагюрище Никола Белишки заяви, че към момента са подадени пет сигнала от местни жители за поражения от големия дъжд с градушка, за който Има наводнени подлези. Градоначалникът заяви, че не знае дали са изстрелвани ракети срещу градушки и на този етап няма данни какво количество дъжд се е изсипал. Хората, чиито градини са пострадали, са много. Според местните, градушката е млатила 35 минути. Започнала малко след 14 ч. Градините изцяло са унищожени и се налага отново да се сади. Както ПИК съобщи вчера преди всички, Панагюрище побеля от ледените късове, паднали над града. И днес, по земята още имаше цели купчини нестопен лед. Сподели:", "date": "2018.05.25", "title": "АДСКА СТИХИЯ! Градушката млатила 35 минути панагюрци, помляла тотално градините"}
{"url": "http://pik.bg/%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-%D0%B2%D1%81%D0%B5-%D0%BE%D1%89%D0%B5-%D1%81%D0%B0-%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%B7%D0%B0-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81%D1%8A%D1%81-%D1%81%D0%B0%D1%89-news752721.html", "text": "От Северна Корея завиха, че все още са готови за разговори със САЩ, след като президентът Доналд Тръмп отмени срещата на върха между двете държави, предава AFP, цитира Фокус. „Внезапното оповестяване на отмяната на срещата е неочаквано за нас и ние не можем да не го намерим за извънредно жалко“, заяви Ким Ге-гуан, първи заместник-външен министър на Северна Корея, в изявление предадено от държавната агенция „KCNA“. „Ние отново заявяваме пред САЩ нашата готовност да седнем лице в лице по всяко време и във всякакъв формат, за да разрешим проблема“, допълни той. Сподели:", "date": "2018.05.25", "title": "Северна Корея все още са отворени за разговори със САЩ"}
{"url": "http://pik.bg/%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D0%BD%D0%B5-%D1%82%D1%8A%D1%80%D1%81%D1%8F%D1%82-%D1%81%D0%BC%D1%8F%D0%BD%D0%B0-%D0%BD%D0%B0-%D1%80%D0%B5%D0%B6%D0%B8%D0%BC%D0%B0-%D0%B2-%D0%B8%D1%80%D0%B0%D0%BD-news752734.html", "text": "Държавният секретар на САЩ Майк Помпео заяви, че администрацията на Доналд Тръмп не търси смяна на режима в Иран, а постигането на глобален консенсус за това как да бъде накаран Техеран да „се държи като нормална нация“, предава Voice of America, цитиран от Фокус. Помпео заяви пред комисията на Сената за международни отношения в четвъртък, че администрацията е „добре запозната и съгласна“ с плановете за налагане на предишни и нови санкции срещу Иран с цел „да се отнеме на Иран богатството за извършване на лоши неща“. В сряда, 23 май, първият дипломат на САЩ заяви пред комисията, че САЩ ще търси среща със съюзниците си, включително европейски официални представители, през първата половина на юни, за да се обсъдят следващите стъпки в справянето с ядрената програма на Иран. Сподели:", "date": "2018.05.25", "title": "Майк Помпео: Съединените щати не търсят смяна на режима в Иран"}
{"url": "http://pik.bg/20-%D1%82%D0%B5-%D1%80%D0%B5%D0%BF%D0%BB%D0%B8%D0%BA%D0%B8-%D0%BD%D0%B0-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%B0%D1%82%D0%B0-%D0%B6%D0%B5%D0%BD%D0%B0-news752699.html", "text": "Господа, има ли някой от вас, който не мечтае за устата мръсница с форми за повече грехове, отколкото Ватикана може да прости? И ние я търсим, но приемаме и снимки, за да върнем вярата на останалите нещастни люде! Съвършената половинка поне веднъж на седмица трябва да използва езика си не само за вдигането на самолета, но и за полет до стратосферата! С други думи ще говорим точно за този момент: 1. Предлагам ти един motorboard за половинката ти шоколад. 2. Ще те пусна да пиеш с Пешо и компания, но първо трябва да провериш коя част от тялото ми е най-гореща! 3. Това, че съм ти сърдита, не означава, че тройният оргазъм ще ти се размине! 4. Искаш ли да започнем следобеда с пряк свободен от спалнята? 5. Нали знаеш, че мога да те разплача само с език, при това без да кажа и една дума? 6. Шоколад не е единственото, което искам в устата си в този момент! 7. Ако станеш зомби, ще ти позволя да ме изядеш, поне някои специфични части от мен. 8. Имаш много яки блузи, винаги ми харесва колко добре стоят на пода! 9. Пуйката не е единственото, което трябва да натъпчеш тази вечер... 10. Захладняло е, ела вкъщи, имам нужда от затопляне. 11. Чакаш черен петък, за да си купиш нов телефон, в момента има черна събота в спалнята, всичко дрехи са със 100% намаление - направо са паднали от моделите. 12. Вместо подарък за рождения ден, искам да ме накараш да скуиртвам! Не приемам оправдания, каза ми, че ме обичаш! 13. Значи има Шампионска лига, така ли? Не мога да те пусна с момчетата, преди да си загрял... с мен в спалнята! 14. Нека тази вечер да заменя юргана със себе си! 15. Забрави празните приказки, искам да те яздя! 16. Не съм фен на Twilight, но определено ми допада идеята, да те държа буден цяла вечер и да засмуквам врата ти (нарочно не казвам за кой врат говорим). 17. Миличък, изгубил си си шала... Мога да го заместя с краката си около врата ти! 18. Левият ми крак е е денят на ОН, десният е денят на строителите и ковачите, искаш ли да дойдеш между празниците? 19. Как само са ти измръзнали ръцете, нека ги стопля... между бедрата ми. 20. Ще те наричам зима, защото много отдавна те чакам да дойдеш! Сподели:", "date": "2018.05.25", "title": "20-те реплики на перфектната жена"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D1%80%D0%BE%D0%B4%D0%B8%D0%BA%D1%82%D1%83%D0%B2%D0%B0%D0%BB-%E2%80%9E%D0%B2%D1%81%D1%8F%D0%BA%D0%B0-%D0%B4%D1%83%D0%BC%D0%B0%E2%80%9C-%D0%BE%D1%82-%D0%BF%D0%B8%D1%81%D0%BC%D0%BE%D1%82%D0%BE-%D0%BE%D1%82%D0%BC%D0%B5%D0%BD%D1%8F%D1%89%D0%BE-%D1%81%D1%80%D0%B5%D1%89%D0%B0%D1%82%D0%B0-%D1%81%D1%8A%D1%81-%D1%81%D0%B5%D0%B2%D0%B5%D1%80%D0%BD%D0%B0-%D0%BA%D0%BE%D1%80%D0%B5%D1%8F-news752711.html", "text": "т Белия дом представиха нови детайли относно решението на президента Доналд Тръмп да отмени планираната за 12 юни среща на върха със Северна Корея, разкривайки че решението е било взето след като екип на САЩ е бил зарязан от представителите на Северна Корея и добавяйки, че писмото отменящо срещата с Ким Чен-ун е написано на 100 процента от Тръмп, пише The Hill, цитира Фокус. „Президентът продиктува сам всяка дума в писмото“, заяви представител на Белия дом. Писмото набляга върху „невероятния гняв и открита враждебност“ на Ким Чен-ун към САЩ. „Чувствам, че не е подходящо в това време да проведем тази дълго планирана среща“, пише Тръмп в писмото публикувано от Белия дом. Представителят на Белия дом също така хвърли съмнение върху това дали Северна Корея действително е унищожила своята ядрена площадка, заявявайки че международни инспектори не са били допуснати на събитието. „На държавния секретар Майк Помпео и на южнокорейското правителство им бе обещано, че международни експерти и представители на двете страни ще бъдат поканени да станат свидетели и да потвърдят днешното унищожение на ядрената площадка“, заяви представителят. Изявлението на Северна Корея наричайки вицепрезидентът на САЩ Майк Пенс „политически глупак“ и заплашвайки САЩ изглежда, че е било пречупващата точка за Тръмп. На сутринта на 24 май Доналд Тръмп се е срещнал със своя екип по национална сигурност, включително Пенс и Помпео, и е взел решението да отмени срещата. „Вярвам, че това е огромна спънка за Северна Корея и, действително, спънка за света“, пише Тръмп в писмото си. Той също отправи предупреждение към Пхенян, заявявайки че ядрените оръжия на САЩ са „толкова масивни и силни, че се моля на Господ никога да не бъдат използвани“. „Някой ден се надявам да те срещна. Ако промениш решението си относно тази толкова важна среща, моля да не се колебаеш да ми звъннеш или пишеш“, завършва Тръмп. Сподели:", "date": "2018.05.25", "title": "Тръмп продиктувал „всяка дума“ от писмото, отменящо срещата със Северна Корея"}
{"url": "http://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-55-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D0%B0%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BE%D0%BA%D0%B5%D0%B0%D0%BD-news752726.html", "text": "Земетресение с магнитуд 5.5 по скалата на Рихтер е регистрирано в централния средноатлантически хребет, показва справка на интернет страницата на Европейския средиземноморски сеизмологичен център (EMSC), цитира Фокус. Земетресението е регистрирано в 02:11 часа българско време на дълбочина от 30 км и на 962 км от крайбрежието на Бразилия. Засега няма данни за цунами. Сподели:", "date": "2018.05.25", "title": "Земетресение с магнитуд 5.5 по Рихтер е регистрирано в Атлантическия океан"}
{"url": "http://pik.bg/%D0%B4%D0%BD%D0%B5%D1%81-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B2-%D0%BD%D1%8E-%D0%B9%D0%BE%D1%80%D0%BA-news752712.html", "text": "Разговорите върху спора за името между министрите на външните работи на Македония и Гърция Никола Димитров и Никос Кодзиас ще продължат и на 25 май, с посредничеството на посланика на ООН Матю Нимиц, предава „24 Вести“, цитирано от Фокус. Срещата първоначално беше предвидена да бъде еднодневна, а за удължението ѝ с един ден е предвидена изява пред медиите. Министрите и посредникът Матю Нимиц започнаха срещата на 24 май в 10:30 часа нюйорско време. За 25 май е предвидено преговорите да започнат в 9:30 часа местно време (16:30 българско време). Сподели:", "date": "2018.05.25", "title": "Днес продължават преговорите за името на Македония в Ню Йорк"}
{"url": "http://pik.bg/%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D1%85%D0%B0-%D0%B1%D0%B8%D0%B2%D1%88%D0%B8-%D1%84%D1%80%D0%B5%D0%BD%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8-%D0%B2-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D1%81%D0%B5%D0%BA%D1%80%D0%B5%D1%82%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BD%D0%B0-%D1%87%D1%83%D0%B6%D0%B4%D0%B0-%D1%81%D0%B8%D0%BB%D0%B0-news752714.html", "text": "Двама бивши френски шпиони са заподозрени в предаване на държавни тайни на чужда сила, заявиха от министерството на отбраната на Франция, предава Reuters, цитирана от Фокус. От министерството не посочват за кое чуждо правителство са работили разузнавателите като двойни агенти. Те са били разпитани върху събития „способни да повдигнат обвинения за измяна като предават информация на чужда сила и нарушават националните закони за секретна информация“, заявиха от министерството в изявление. Сподели:", "date": "2018.05.25", "title": "Заподозряха бивши френски шпиони в предаване на секретна информация на чужда сила"}
{"url": "http://pik.bg/%D0%BD%D0%B5%D1%87%D0%BE%D0%B2%D0%B5%D1%88%D0%BA%D0%BE-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-%D0%BF%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5%D1%82%D0%BE-%D1%87%D0%B8%D0%B5%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D1%88%D0%BE%D0%BA%D0%B8%D1%80%D0%B0-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-news752626.html", "text": "BFMTV, траурната церемония ще бъде на 2 юни. 9-годишната Маели де Араухо изчезва на 27 август 2017 г. по време на сватба в комуната Пон дьо Бовуазен, където била с родителите си. За последно била видяна сутринта в банкетната зала. Заподозрян и арестуван за похищението на детето бил 34-годишният местен жител Нордал Леланде, който признал за причастност към престъплението едва след натиска от уликите. Но той заявил, че е извършил убийството \"случайно\". Тялото на Маели е намерено през февруари в труднодостъпно място в района на планинския масив Шартрьоз. Установено е, че детето е било със счупена челюст, но обстоятелствата около гибелта на момиченцето не са установени напълно и до днес. Убиецът отказва да разкрие подробности за престъплението, признавайки единствено, че ударил шамар на плачещото в колата му дете. Експертизата на останките на Маели е завършена едва на 21 май, а на следващия ден тялото на детето е предадено на родителите му. Във Франция погребват малката Маели, чието похищение и убийство шокира цялата страна. Както съобщава тв каналът Сподели:", "date": "2018.05.25", "title": "НЕЧОВЕШКО! Във Франция погребват момиченцето, чието убийство шокира цялата страна "}
{"url": "http://pik.bg/%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D0%B7%D0%B0%D1%81%D0%B5%D0%B4%D0%B0%D0%B2%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D1%81%D0%BB%D0%B5%D0%B4-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%82%D1%80%D1%8A%D0%BC%D0%BF-news752713.html", "text": "Ръководителят на комисията по международни отношения към Съвета на федерацията на Русия, Константин Косачев коментира, че отказът на американския президент от срещата в Сингапур есериозен удар за мирното уреждане в региона и за глобалната стабилност като цяло. \"Това е вторият сериозен удар след напускането на САЩ от ядреното споразумение с Иран\", заяви той. Южнокорейският президент Мун Дже Ин свика спешни разговори със съветниците си , след като днес американският президент Доналд Тръмп отмени планираната среща на високо равнище със севернокорейския лидер Ким Чен-ун , съобщи АФП, цитирано от Дарик. Мун призова своите съветници, както и ръководителя на разузнаването, министъра на обединението и други, за разговори в президентската Синя къща, съобщи прессекретарят му Юн Йонг-Чан в съобщение до местни медии. Официалните власти споделиха, че „се опитват да разберат какви са намеренията на президента Тръмп “. Сподели:", "date": "2018.05.25", "title": "Правителството на Южна Корея заседава извънредно след решението на Тръмп"}
{"url": "http://pik.bg/%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%BE%D1%82%D0%BA%D1%80%D0%B8%D1%85%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD%D0%B0-%D0%B2-%D0%B3%D0%BB%D0%B0%D0%B2%D0%B0%D1%82%D0%B0-%D0%B5%D0%BA%D1%81%D1%81%D1%8A%D0%BF%D1%80%D1%83%D0%B3%D0%B0-%D0%BD%D0%B0-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%B1%D0%BE%D1%81-news752642.html", "text": "51-годишна жена беше открита застреляна тази сутрин в двора на дома си в гръцкия район Мантра. Според първата информация, убиецът е чакал от засада нещастната жена и я е застрелял в главата. Жената, според по-нова информация, е бивша съпруга на известния бизнесмен на Мандра Христос Гиалия (имат двама сина заедно), който работи в сектора на храните и също така е председател на местния отбор на Мандра, а преди това на Трикала, съобщава \"Български новини\". Жената е намерена мъртва в двора на дома й. Последният човек, който я е видял жива, е приятелката й, с която е излязла да се забавлява снощи. Жертвата е била разведена и е живяла със сина си. Сподели:", "date": "2018.05.25", "title": "БРУТАЛНО! Откриха застреляна в главата екссъпруга на футболен бос"}
{"url": "http://pik.bg/%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D0%B2%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B7%D0%B0%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%B2-%D1%80%D1%83%D1%81%D0%B8%D1%8F-news752715.html", "text": "Санкциите на САЩ създават нови трудности за американските бизнеси действащи в Русия, показва скорошно изследване на компании, пише The Moscow Times. През миналия месец САЩ наложиха санкции над няколко руски компании и бизнесмени обвинени в намеса на изборите в САЩ през 2016 година. Русия обеща да нанесе „презицен и болезнен“ удар срещу САЩ в отговор, след като през тази седмица беше гласуван закон, с който Кремъл има силата да решава кои чужди продукти от „неприятелски“ държави да удържи от руския пазар. Една от четири американски компании поставя новите си проекти в Русия в изчакване, докато повече от една трета заявяват, че изпитват вреди, заради санкциите на САЩ, Санкциите се отразяват негативно на плановете на 84 процента от запитаните компании, заявиха от „RBS“. Сподели:", "date": "2018.05.25", "title": "Санкциите на Вашингтон застигнаха американските бизнесмени в Русия"}
{"url": "http://pik.bg/%D1%84%D0%B5%D0%B9%D1%81%D0%B1%D1%83%D0%BA-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B8%D0%BD%D1%81%D1%82%D1%80%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D0%B4%D0%B0%D0%BD%D0%BD%D0%B8-%D0%B2%D0%B4%D1%8A%D1%85%D0%BD%D0%BE%D0%B2%D0%B5%D0%BD%D0%B8-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%80%D0%B5%D0%B3%D0%BB%D0%B0%D0%BC%D0%B5%D0%BD-news752710.html", "text": "\"Фейсбук\" обяви, че ще предложи на двата си милиарда потребители в цял свят инструменти за контрол за личния живот, вдъхновени от европейския регламент за защита на личните данни, който влиза в сила от утре, предаде Франс прес, цитира бТВ. От няколко седмици социалната мрежа иска потвърждение от европейските си потребители дали са съгласни да им се предлагат целенасочени реклами, но и дали позволяват на „Фейсбук” да използва технологиите си за лицево разпознаване за споделяни в мрежата снимки и видеоматериали. Тези въпроси ще бъдат зададени на всички потребители на социалната мрежа, придружени от напомняне за деликатни информации, които може да са споделили (вероизповедание, политически възгледи и т.н.). Съгласно европейския регламент за защита на личните данни големите платформи в интернет трябва да се уверят, че са получили от потребителите си \"свободно, конкретно, информирано и недвусмислено\" съгласие да използват и съхраняват личните им данни. „Фейсбук” обаче позволява на потребителите си извън Европа да отлагат колкото искат проверката на настройките за личните им данни, докато европейските потребители, които не валидират наново условията за ползване на „Фейсбук”, няма да имат достъп до социалната мрежа. Включените в европейската защита мерки не важат за потребители на „Фейсбук” извън Европа, например за правото на прехвърляне на лични данни или възможностите за съдебен арбитраж при неспазване на правото на личен живот. „Фейсбук” е една от първите транснационални компании, които обявяват, че приемат мерки, вдъхновени от новите европейски правила, два дни след като шефът й Марк Зукърбърг се извини в Европейския парламент за пропуските на компанията си в защитата на личните данни на потребителите й. Сподели:", "date": "2018.05.25", "title": "\"Фейсбук\" предлага инструменти за защита на личните данни, вдъхновени от европейския регламент"}
{"url": "http://pik.bg/%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-%D1%81%D1%8A%D1%81-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%B0%D0%B2%D0%B8%D0%B0%D1%86%D0%B8%D0%BE%D0%BD%D0%BD%D0%B8%D1%8F-%D0%BE%D1%82%D1%80%D0%B0%D1%81%D1%8A%D0%BB-%D0%BD%D0%B0-%D0%B8%D1%80%D0%B0%D0%BD-news752702.html", "text": "САЩ въведоха санкции по отношение на две ирански авиокомпании, един турски авиопревозвач, както и три регистрирани в Турция логистически компании, свързани с вече фигуриращите в санкционните списъци ирански авиокомпании Mahan Air и Meraj Air. Това съобщи в четвъртък Управлението по контрола над чуждестранните активи на Министерството на финансите на САЩ, предава ТАСС, цитира Нова телевизия. В съпровождащото заявление на ведомството се отбелязва, че за връзки с Mahan Air са въведени ограничения против базираните в Иран авиокомпании Blue Airways и турската Otik Aviation. За отношения с Mahan Air също попадна под санкции турската мрежа за материално-техническо осигуряване, в която влизат Trigron Lojistik, RA Havacilik, и 3G Lojistik и един гражданин на Турция. Посочените компании са позволявали на Mahan Air, намираща се в санкционните списъци от 2011 година, да обслужва своя авиопарк. Иранската компания Dena Airways и две свързани с нея физически лица са вкарани в черните списъци заради връзки с Meraj Air, която се намира под американски ограничения от 2014 година. Последната, според версията на Вашингтон, включително е помагала на Техеран да доставя оръжия на Въоръжените сили на Сирия. Както се отбелязва, под санкции също попадат 31 въздушни съда, които така или иначе имат отношение към вече фигуриращите в черните списъци авиокомпании. Всички лица и организации, които дадат разрешение за излитане или кацане на тези самолети, също ще попаднат под американските рестрикции, отбелязва министерството на финансите. ТАСС припомня, че в понеделник държавният секретар на САЩ Майк Помпео увери, че Вашингтон е готов да работи с Техеран над разрешаването на проблемите в отношенията, включително и за сключване на нова сделка, която да замени Съвместният всеобхватен план на действие (СВПД ограничаваше ядрените разработки на Иран в замяна на отмяна на съществуващите санкции на Съвета за сигурност на ООН и едностранните рестрикции, въведени в течение на времето от САЩ и ЕС), от който Тръмп обяви, че се оттегля на 8 май. Конкретно, външният министър на САЩ представи 12 условия за подписване на ново споразумение с Иран. Сред тях той причисли гаранцията, „че Иран никога няма да има ядрено оръжие и че той ще се откаже от злонамереното си поведение, което не може да бъде гарантирано от СВПД“. Освен това, според мнението на американската страна, Иран трябва да се отчита пред МААЕ (Международната агенция за атомна енергия) за военната съставляваща на ядрената си програма и да се откаже напълно от такава дейност, както и да предостави достъп на инспекторите на агенцията до всички обекти на своята територия. Сподели:", "date": "2018.05.25", "title": "Съединените щати със санкции срещу авиационния отрасъл на Иран"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%B0%D0%BD%D1%82%D0%B8%D0%BC%D0%B0%D1%82%D0%B5%D1%80%D0%B8%D1%8F-%D0%B2%D1%8A%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%83%D1%80%D0%B0%D0%B3%D0%B0%D0%BD%D0%B8-news752689.html", "text": "Учени от Калифорнийския университет в Санта Крус идентифицираха поток позитрони, възникнал в центъра на силния ураган Патрисия , съобщи Лента, като цитира Сайънс алърт. Става въпрос за първото наблюдаване на антиматерия, образувала се в атмосферата в резултат на гама изригвания на Земята, съобщава БТА. Ураганът Патрисия, който връхлетя Мексико през октомври 2015 г., стана най-силният в западното полукълбо за цялата история на наблюденията и отне живота на 6 души. Самолетът \"Хърикейн хънтърс\" на американското Национално управление по изследване на океаните и атмосферата бе изпратен във вътрешността на урагана, за да проучи свързани с бурите атмосферни явления . На борда му бе детекторът ADELE, който регистрира рентгенови и гама лъчи, както и свързаните с тях потоци позитрони. Теоретични модели показват, че до гама изригвания от Земята се стига, когато електрони, ускорени до свръхвисока скорост, се сблъскват с атомни ядра , като се освобождава енергия. Ускоряването на електроните може да се дължи на мощни електрически полета, генерирани от мълнии във вътрешността на силни урагани . При това се образува поток позитрони, насочен в противоположната посока, към земната повърхност. Явлението продължава няколко милисекунди. Учените са регистрирали свързан с гама изригвания поток позитрони на височина 2,5 км. По мнението им, частици антиматерия могат да достигнат до височина 1,5 км, а това означава, че е възможно да бъдат регистрирани с детектори, инсталирани в планините. Сподели:", "date": "2018.05.25", "title": "Откриха антиматерия във вътрешността на урагани"}
{"url": "http://pik.bg/%D1%82%D1%80%D1%8A%D0%BC%D0%BF-%D0%B3%D0%BE%D1%82%D0%BE%D0%B2%D0%B8-%D1%81%D0%BC%D0%B5-%D0%B0%D0%BA%D0%BE-%D0%BA%D0%B8%D0%BC-%D1%87%D0%B5%D0%BD-%D1%83%D0%BD-%D0%BF%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B5-%E2%80%9E%D0%B1%D0%B5%D0%B7%D1%80%D0%B0%D0%B7%D1%81%D1%8A%D0%B4%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F%E2%80%9C-news752687.html", "text": "Президентът Доналд Тръмп заяви днес, след като отмени планираната за 12 юни среща със севернокорейския лидер Ким Чен-ун, че американските въоръжени сили са в готовност, ако Ким предприеме \"безразсъдни действия\", предаде Ройтерс. \"Американските сили са в готовност, ако е необходимо\", каза Доналд Тръмп в Белия дом. Кампанията на максимален натиск над Северна Корея ще продължи , добави той. Южнокорейският президент Мун Дже-ин свика спешно шефа на тайните служби и министъра на обединението, след като Тръмп отмени срещата с Ким Чен-ун , съобщи южнокорейската агенция Йонхап, цитирана от АФП, съобщава БТА. \"Южна Корея се опитва да разбере какви са намеренията на президента Тръмп и какво означават те\", заяви говорител на президентството. Сподели:", "date": "2018.05.25", "title": "Тръмп: Готови сме, ако Ким Чен-ун предприеме „безразсъдни действия“"}
{"url": "http://pik.bg/%D0%BC%D0%B0%D0%B9%D0%BA-%D0%BF%D0%BE%D0%BC%D0%BF%D0%B5%D0%BE-%D1%80%D1%83%D1%81%D0%B8%D1%8F-%D0%B0%D0%B3%D1%80%D0%B5%D1%81%D0%B8%D0%B2%D0%BD%D0%BE-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%83%D0%BA%D1%80%D0%B5%D0%BF%D0%B8-%D0%BF%D0%BE%D0%B7%D0%B8%D1%86%D0%B8%D0%B8%D1%82%D0%B5-%D1%81%D0%B8-%D0%BD%D0%B0-%D0%B1%D0%B0%D0%BB%D0%BA%D0%B0%D0%BD%D0%B8%D1%82%D0%B5-news752701.html", "text": "Държавният секретар на САЩ Майкъл Помпео заяви, че Русия агресивно се опитва да укрепи позициите си на Балканите и администрацията на президента Тръмп смята да се противопостави на това, съобщава БГНЕС. „Заплахата от това, че руснаците продължават агресивно да засилват своето влияние на Балканите е реална и ние сме длъжни да противодействаме“, каза той на изслушване пред сенатската комисия по външните работи. Според един от сенаторите „Русия открива нов фронт на Балканите, действайки по сценария на хибридната война, който използвала в Украйна - подкупване на медии, подкупване на официални правителствени фигури, опити да се сдобие с договори за доставка на нефт и газ“. Сенаторът отбеляза, че в същото време в проектобюджета на Държавния департамент за финансовата 2019 г. разходите за помощ на редица балкански страни са намалени, в това число за Албания, Македония, Босна и Херцеговина. Според него това може да се възприеме от Русия като сигнал, че САЩ нямат интерес към този регион. Помпео увери сенатора, че „отделя много време за този въпрос“. „Сигурен съм, че руснаците, ще видят, че в крайна сметка ние не правим това, за което говорите /намаляване на вниманието към Балканите/, подчерта той. Вчера в изказване пред комисията по външните работи в Камарата на представителите в Конгреса Помпео заяви, че Русия „усърдно работела за дестабилизиране на ситуацията на Балканите“. Сподели:", "date": "2018.05.25", "title": "Майк Помпео: Русия агресивно се опитва да укрепи позициите си на Балканите"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D1%81-%D0%BA%D0%B0%D0%BC%D1%8A%D0%BD%D0%B8-%D0%BE%D1%84%D0%B8%D1%81%D0%B0-%D0%BD%D0%B0-%D0%BE%D0%BF%D0%B0%D1%81%D0%BD%D0%B8-%D1%81%D0%B5%D0%BA%D1%82%D0%B0%D0%BD%D1%82%D0%B8-%D0%B2-%D0%BF%D0%B5%D1%82%D1%80%D0%B8%D1%87-%D1%82%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D0%B7%D0%B0%D1%80%D0%B8%D0%B1%D1%8F%D0%B2%D0%B0%D1%82-%D1%81%D0%BD%D0%B8-news752609.html", "text": "Сектантите от \"Свидетели на Йехова\", намиращи се в офис на ул. \"Битоля\" 30 в Петрич, са били изгонени от хазяите. До това се е стигнало, след като тези дни помещението е било атакувано от петричани, които са счупили предните стъкла на помещението. Сега помещението на ул. \"Битоля\"30 в кв. \"Аджария\" е със сменен стъклопакет и на няколко места има залепени табели с надпис \"Дава се под наем\", пише \"Струма.ком\". Зарибяването обаче продължава. Вчера сутринта възмутени граждани разказват, че представители на сектата са се били позиционирали на моста преди пазара, до спортна зала \"Арена-Петрич\". Срядата е пазарен ден в южния град. От много рано сутринта десетки петричани преминават от там, за да пазаруват Те използват това, че има голямо текучество на хора, за да привлекат нови членове на сектата, коментират хората. Те съобщават също, че мъжът и жената по между си комуникират на чужд език, а когато спрат местни хора, разговарят с тях на развален български. Наскоро и жители на Кюстендил се оплакаха, че сектантите обикалят по жилищните блокове и кооперации, звънят по звънците докато някой не им отвори и опитват да влязат в домовете на хората, за да \"проповядват\". Сектата \"Свидетелите на Йехова\" е изключително опасна и забранена в редица държави членки на ЕС. Известна е със злоупотреба с човешкото нещастие и вяра, а проповедите им подтикват хората към самоубийствени актове. Сподели:", "date": "2018.05.25", "title": "ЕКШЪН! Потрошиха с камъни офиса на опасни сектанти в Петрич, те продължават да зарибяват (СНИМКИ)"}
