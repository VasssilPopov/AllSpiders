{"url": "https://pik.bg/%D0%B4%D0%BE%D0%BD%D1%87%D0%B8%D1%87-%D1%81%D1%82%D1%80%D0%B5%D1%81%D0%BD%D0%B0-%D0%B4%D0%B0%D0%BB%D0%B0%D1%81-news891639.html", "text": "Лука Дончич обърна глезена си и напусна рано мача срещу тима на Маями, а въпреки че навакса сериозно изоставане, Далас загуби във визираната среща със 118:122 след продължение. Словенецът стъпи върху Кендрк Нън при пробив по-малко от 2 минути след началото на сблъсъка, след което не се завърна в игра. Първоначалните тестове показаха, че не става въпрос за сериозна травма, но вероятно звездата ще пропусне все пак няколко мача на Маверикс. Без Дончич тексасци изостанаха с 23 точки на почивката, преди след нея да направят страхотен обрат и да поведат със 112:108 малко повече от минута преди края. Бам Адебайо обаче вкара за Горещите, а след това Джими Бътлър изравни от наказателната линия, акцентира \"Гол\". В продължението Далас поведе със 118:114, но не отбеляза нито една точка в последните 3 минути и се оказа на губещата страна в двубоя. Тим Хардуей реализира 28 точки в отсъствието на Лука, а Кристапс Порзингис реализира още 22, но това не бе достатъчно. Джими Бътлър поведе Горещите с 27 точки, Адебайо завърши с втори трипъл-дабъл за последните си 3 срещи при 18-11-10, а Тайлър Хироу и Кели Олиник се включиха от пейката с 19 и 17 точки за успеха. Маями подобри баланса си до 19-7, докато Маверикс са със 17-8. Сподели:", "date": "2019.12.15", "title": "Дончич стресна Далас..."}
{"url": "https://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D0%BB%D0%B8%D1%84%D1%82%D0%B0-%D0%B2-%D1%81%D0%BE%D0%BF%D0%BE%D1%82-news891737.html", "text": "Инцидент с лифта в Сопот. Във Фейсбук жена сподели, че седалката й се е блъснала и заклещила в тази на хората пред нея. Представители на лифта обясниха, че е бил разхлабен един от 12-те болта на ролката на стълб. Лифтът е бил спрян за кратко, докато болтът бъде подменен. Ще бъде направена експертиза. Никой не е пострадал, предава Нова тв. Сподели:", "date": "2019.12.15", "title": "Инцидент с лифта в Сопот"}
{"url": "https://pik.bg/%D0%B3%D0%BE%D1%80%D0%B5%D1%89-%D1%81%D0%BB%D1%83%D1%85-%D0%BF%D1%83%D1%81%D0%BA%D0%B0%D1%82-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%BA%D0%BE%D0%BB%D0%B5%D0%B4%D0%B0-news891728.html", "text": "Несебърският бос Димитър Желязков – Митьо Очите най-вероятно ще излезе на свобода още следващата седмица, съобщава Флагман.бг. Очаква се това да стане на 18-ти декември, когато в Специализирания наказателен съд ще се проведе разпоредително заседание по делото за организирана престъпна група (ОПГ) за изнудване, принуда, заплахи, палежи и разпространение на наркотици, за чийто лидер е сочен Желязков. Процесът вече претърпя един фалстарт в началото на септември, когато магистратите и от двете инстанции на спецсъда прекратиха делото срещу Очите и още 12 души заради сериозни процесуални нарушения в обвинителния акт. Спецпрокуратурата набързо внесе новото обвинение, само 2 седмици след решението на апелативния спецсъд. Въпреки това процесът все още не може да стартира. Причината – съдът вече 3 пъти променя датите на разпоредителното заседание по искане на държавното обвинение отново заради обвинителния акт. Делото не можа да тръгне и преди месец заради неявяването на 7 свидетели – пострадали от групата на Очите според техните показания по досъдебното производство. Свидетелите не били редовно призовани. Основният проблем в обвинителния акт е, че Турция екстрадира Желязков във връзка с обвиненията за банда и палеж, но не и за останалите. Защитата откри и пропуски, свързани с преплитане на функциите на участниците в групата - не ставало ясно кой е подбудител и кой помагач при извършването на престъпленията. Имало и разминаване на дати и суми, за които се твърди, че са прибирани от рекета. Делото обаче със сигурност ще тръгне тази сряда. Веднага след разпоредителното заседание ще се гледа и мярката за неотклонение на Желязков, на която се очаква той да бъде пуснат на свобода. Това със сигурност ще се случи при нов провал на процеса и Митьо Очите ще може да изкара празниците в компанията на най-близките си хора, още повече че босът все още не е виждал на живо внучката си Тияна. Припомняме, че Очите е зад решетките от август м. г., когато е закопчан в Турция. Той беше екстрадиран в България през февруари. На практика, в момента Желязков е в затвора повече от година без обвинение. Междувременно ъндърграундът от няколко месеца се подготвя за завръщането на боса. Срещу Митьо пропели няколко много влиятелни фигури в подземния свят, които били „на тръни“ заради евентуалното му излизане на свобода. Желязков сам посочи бургазлията Георги Илиев като един от свидетелите срещу него. Малко след това пък самият Илиев се размина с условна присъда като лидер на наркобанда. Според мълвата в подземния свят той е изтъргувал свободата си за показанията срещу Очите. Сподели:", "date": "2019.12.15", "title": "ГОРЕЩ СЛУХ: Пускат на свобода Митьо Очите преди Коледа"}
{"url": "https://pik.bg/%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D1%80%D0%B0%D0%B7%D0%BA%D1%80%D0%B8-%D0%BA%D0%B0%D0%BA-%D0%BC%D0%B0%D1%84%D0%B8%D1%8F%D1%82%D0%B0-%D0%B4%D0%BE%D0%BA%D0%B0%D1%80%D0%B2%D0%B0-%D0%B1%D0%BE%D0%BA%D0%BB%D1%83%D0%BA-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news891739.html", "text": "Седемнайсетте вагона с над 800 тона отпадъци, пътуващи за България, които бяха задържани в Италия преди няколко дни, най-вероятно са част от мащабна схема, свързана с мафията. Мнението е на един от водещите разследващи италиански журналисти Чезаре Джуци от \"Кориера дела Серра\". Репортерът, който от години разследва мафиотските организации на Апенинския полуостров казва, че в трафика на отпадъци участват и много фирми, които легално преработват боклук. Незаконният бизнес обаче се пренасочва към Източна Европа заради нови ограничения в Китай и натрупването на непреработен отпадък в Италия. През последните три години има други подобни случаи и разследвания на Карабинерите за търговия с отпадъци - и в Италия, и в чужбина, каза Джуци пред Би Ти Ви. Става въпрос за големи количества боклук, за чието отстраняване – особено на пластмасовите – биха били нужни много пари. Преди време унищожаването на отпадъците често се извършваше в Китай, където местните заводи ги получаваха и изгаряха много по-евтино от нашите фирми. През 2017 г. обаче китайското правителство наложи забрана да се внасят нерафинирани чужди отпадъци, защото пластмасите често съдържат и метали, платове, заразени или отровни съставки и други. Така за бизнеса преработката в Китай се оказа скъпа и италианските компании натрупаха отпадъци, за които търсеха място за преработване. Те бяха разпределени по мащабни вериги на криминални организации, които работят нелегално. След забраната в Китай боклукът най-често се изпраща към Африка и Източна Европа. Заедно с легалния бизнес с отпадъци работят и много фирми, които предлагат същите услуги за смешни пари. Евтините услуги обаче, естествено, са нерегламентирани и затова отпадъците се изпращат в чужбина, губят им се следите и така трудно могат да бъдат открити от властите в Италия. Журналистът коментира още, че в конкретния случай става въпрос със сигурност за много добре организирана криминална мрежа. В тези случаи наблюдаваме присъствието на едни и същи \"герои\", които имат връзки с мафиотските организации и в миналото, и със силните на деня. Особено след китайската забрана пазарът в Източна Европа става все по-привлекателен и печеливш. Компаниите в този бизнес непременно са безупречни във всяко отношение - имат връзки в чужбина, верен персонал във всички сектори - от главните управители до шофьорите, счетоводителите, които фалшифицират цялата документация, администратори и брокери - никога не става въпрос за изолиран случай с един камион, влак или каквото и да е превозно средство. Става въпрос за една много добре изградена международна мрежа, която свързва цяла Европа и всеки път отваря нови канали и подготвя пратки за нови дестинации. Така те по-трудно могат да бъдат свързани от разследващите. Досега сме имали подобни случаи с кораби – за пръв път работя по трафик на боклук с влакова композиция. И друг път съм разследвал в дълбочина действията на мафията и в този казус виждам как е замесена Ндрангетата – калабрийската мафиотска организация, която от край време е свързана с операции в този район и която се е превърнала в международна след китайската забрана, казва журналистът. Според него България за пръв път се появява толкова явно в подобни разследвания. Например – имали сме много повече разследвания и случаи, свързани с Румъния. Не е казано, че отпадъците са щели да останат в България – но можем да предположим, че страната ви най-вероятно е била финалната дестинация. Има два \"пътя на боклука\" от Италия. Първият е лесен и напълно незаконен. Отпадъците се изоставят в напълно изолирани и необитаеми терени край малки села и се разпръскват на огромни площи или се погребват под земята. Така изглежда, че те са просто отпадъци от местните жители или е незаконно сметище. По този начин не може и да възникнат подозрения, че боклуците са опасни, токсични или промишлени. При другия случай, който често се свързва с Румъния, отпадъците се изпращат по легален път и се описват като узаконен вид отпадъци, които могат да бъдат преработени легално – например чрез изгаряне. Когато тези отпадъци обаче са дълбоко токсични, сурови и вредни тяхното преработване е изключително скъпо. Ако пътуват с фалшиви документи, те биват изгаряни – въпреки че е против всички норми. Така и в двата случая отстраняването на боклука е изключително евтино, въпреки че се нарушава цялото екологично европейско законодателство, казва Джуци. Все още не знаем откъде и закъде са пътували отпадъците. Разследването е започнало миналата седмица. Карабинерите са идентифицирали италианската фирма, която е била ангажирана за превоза. Не мога да кажа все още името ѝ, защото действията на властите продължават, но отговорните лица на въпросната фирма не са вписани официално като такива в регистрите. Отпадъците също са на въпросната компания. Работи се по въпроса кой точно ги е очаквал в България, защото е доста вероятно описаните имена да не е истинската крайна цел. Процесът по разследването в Италия е дълъг и може да продължи поне още 6 месеца, за да се стигне до заключение и да се знае кой точно участва в схемата. Хубаво е и да отбележа, че в някои подобни случаи на трафик на отпадъци участват и бизнесмени с техния легален бизнес, а не само престъпници. На тях им е по-изгодно да печелят от нелегалното преработване на отпадъци, вместо да спазват всички правила. Зад цялата незаконна организация стоят и легални фирми от сферата. Не е неоправдано да твърдим, че за преработването на отпадъци има синхрон между регистрирани местни италиански фирми и криминални субекти, които се фокусират върху трафика в чужбина, казва още Джуци. Сподели:", "date": "2019.12.15", "title": "Италиански журналист разкри как мафията докарва боклук в България"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D0%B5%D0%B4%D0%BD%D0%B0-%D0%BF%D0%B5%D1%87%D0%BA%D0%B0-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0-%D0%BA%D0%BE%D0%BB%D0%BA%D0%BE%D1%82%D0%BE-18-%D0%BA%D0%BE%D0%BB%D0%B8-news891724.html", "text": "Най-вредни за хората са малките прахови частици от 2,5 микрона, защото те навлизат в дихателната система и увреждат органите, обясни пулмологът Александър Симидчиев по БНТ. По думите му България трябва да използва норматива на Световната здравна организация за замърсяването на въздуха, а не този на Европейския съюз. Този на Световната здравна организация за нормални стойности на замърсяване е два пъти по-нисък. „Знаем, че всяко едно качване качва здравните рискове. Затова е необходимо да сме запознати със здравните рискове. В никакъв случай не искам да се всява паника, става въпрос да знаем“, каза медикът. Според д-р Симидчиев маските са елементарна защита. Като мерки той предлага хората да гледат стойностите и да избират път с по-ниско замърсяване, да затварят прозорниците, когато навън е по-мръсно, отколкото в стаята. Според него най-вредни са най-малките фини прахови частици – от 2,5 микрона: „Колкото са по-дребни частиците, толкова по-навътре влизат в дихателната система и достигайки до алвеолите те се резорбират, влизат в кръвта и увреждат всички органи и системи на човешкото тяло“. Колите и твърдото битово гориво са най-големият замръсител, каза още д-р Симидчиев, като според него една печка замърсява колкото 18 коли. Според омбудсмана Диана Ковачева общината вече взима мерки. „Обсъждат се мерки дори за инкриминиране на изгарянето на отпадъците, сега разбира са, не всичко трябва да бъде престъпление, нека се обмисли внимателно и тази мярка, да се види дали ще има преванативен контрол т.е. превенцията дали ще е налице – хората да са наясно, че освен административно-наказателни има и наказателни мерки“, увери Ковачева. София не е в челните редици на замърсяване, както се търди, каза пък климатологът проф. Георги Рачев. „София диша сравнително чист въздух. Ние превишаваме европейските норми около два пъти по отношение на фини прахови частици някъде 60 дни в годината, а трябва да сме 35 дни в годината по отношение на среднодевната концентрация. Мъглите в Софийското поле задържат мръсния въздух над столицата“, обясни той. „Те ще ги има още години напред, въпросът е какво влагаме като стопанска дейност в тях“, добави проф. Рачев. Когато задуха вятър, нивата на замърсяване падат. Така ще стане и с Южния вятър, който очакваме през седмицата, прогнозира още климатологът. Сподели:", "date": "2019.12.15", "title": "Експерт: Една печка замърсява колкото 18 коли"}
{"url": "https://pik.bg/%D0%B7%D0%B0%D1%89%D0%BE-%D0%BD%D0%B5-%D0%BE%D1%82%D1%81%D0%BB%D0%B0%D0%B1%D0%B2%D0%B0%D1%82%D0%B5-%D0%BF%D1%80%D0%B8-%D1%83%D1%81%D0%B8%D0%BB%D0%B5%D0%BD%D0%B8-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B8-news891578.html", "text": "Представете си ситуацията: събуждате се и решавате да се претеглите. За последен път сте го направили отдавна. Сега сте убедени, че нищо не се е променило. С леко колебание стъпвате на везната. Там се изписват +4 кг спрямо последния път. Как така? Защо? Откъде? Паниката и злостта вече са ваши спътници. След няколко дни, когато емоциите ви са утихнали, решавате да си купите месечна карта за спортната зала. Лятото отмина. Приключи сезонът на сладоледите. Може да започнете да се подготвяте за следващата година. Отивате на първа тренировка, дори наемате треньор. След първото занимание, на следващия ден цялото тяло ви боли, но не се предавате. Отивате на още една тренировка след няколко дни. Така новият ви режим устоява няколко седмици. Не е леко. Трябва да полагате усилия, да отделяте време. Решавате да се качите отново на везната. А там екранът показва, че нищо не се е променило. Дори може да има 1 кг в повече. В отчаяние посягате към парче торта, даже две. Огорчението ви е голямо. Може би ситуацията не е толкова трагична, колкото си мислите. Нека да разберем защо тренирате, но не отслабвате. Нашето тяло има нужда от енергия във вид на калории. През деня определен обем калории ние приемаме, а друг – разходваме. Да кажем, че нормата на Мария е 2000 ккал. По време на тренировка тя разходва не повече от 10-20% от тях – т.е. 200-400 ккал. Ако нормата на Мария е 2000 калории, тя гори 400 калории. Получава се дефицит, заради който впоследствие теглото й ще започне да намалява. Но хайде да си представим друга ситуация. Нормата от калории на Мария е 2000 ккал. Тя разходва 400 ккал на тренировката, а след това изяжда един шоколад или няколко филии хляб. Като резултат се получава: 2000 – 400 + 500 = 2100 ккал. Мария яде повече, отколкото е необходимо. Няма дефицит, напротив – заявка за надебеляване. По време на тренировка ние разходваме глюкоза като източник на енергия и гликоген, резервната глюкоза в мускулите. След заниманието, когато нивото на глюкозата в кръвта се понижава, ние изпитваме силен глад. Важно е в тази ситуация да дадете на тялото си правилната храна: сложни въглехидрати – каша, макарони от твърда пшеница, пълнозърнест хляб, и протеини. Да, на първо време е трудно да контролирате глада. Лесно е да посегнете на плодове или сладки храни. Те обаче ще повишат рязко нивото на кръвната захар и ще забавят процеса на топене на мазнини. Спортните барчета, коктейлите и добавките във водата, като изотоници - всички тези продукти често съдържат прекалено много захар. Ако не виждате веднага резултат от усилията в залата, не е необходимо да тъжите. При тренировките, особено на първо време, едновременно със загубата на мазнини се увеличава мускулната маса. Поради това през 2-3 седмица не е изключено да видите покачване на теглото. Няма нищо страшно! Ще видите тялото си по-стегнато и стройно, въпреки показателя на везната. Сподели:", "date": "2019.12.15", "title": "Защо не отслабвате при усилени тренировки"}
{"url": "https://pik.bg/%D1%88%D0%BE%D0%BA-%D0%B7%D0%B0-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86---%D1%81%D0%BB%D0%B0%D0%B2%D0%B8%D1%8F-%D0%B8%D0%B7%D0%BC%D1%8A%D0%BA%D0%BD%D0%B0-%D1%82%D0%BE%D1%87%D0%BA%D0%B0%D1%82%D0%B0-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%BC%D0%B8%D0%BD%D1%83%D1%82%D0%B0-news891746.html", "text": "С гол на Димитър Велковски в 94-ата минута Славия измъкна 1:1 от Лудогорец на \"Овча купел\" в мач от 20-ия кръг на efbet Лига, а равенството изкачи белите на петото място в класирането, съобщава спортал.бг. Преди това Мавис Чибота бе извел орлите напред в 22-ата минута, а след нея гостите пропуснаха още няколко отлични възможности за второ попадение. Така се стигна до заключителните секунди на продължението, когато слабата защита за пореден път провали Лудогорец, непозволявайки на разградския тим да се откъсне съответно на 7 точки пред втория Левски и на 9 пред Локомотив (Пловдив). Наставникът на гостите Станислав Генчев направи 10 промени в сравнение с 11-те, които играха срещу Ференцварош. Единственият, който запази титулярното си място бе Георги Терзиев. Първата сериозна опасност в мача бе пред вратата на домакините. Жоржиньо догони трудна топка и я върна от аутлинията към Шверчок. Полякът шутира от 6-7 метра, но Стергиакис изби в корнер. След неговото изпълнение две поредни грешки на Икоко позволиха на белите да организират опасна контраатака, но тя не се разви по-най-добрия начин и последния пас попадна в ръцете на Ренан. В 17-ата минута Стергиакис отново спаси своите от сигурен гол. Шверчок изведе Чибота сам срещу вратаря, крилото опита да вкара с едно докосване, но гръцкият страж на белите изби с крак. По-силната игра на Лудогорец се увенча с успех в 22-ата минута. Тогава много дейният по дясното крило Жоржиньо преодоля Карабельов и центрира на задната греда към Чибота, който от трудна позиция с глава прехвърли Стергиакис - 1:0 за разградчани. В 26-ата минута добра атака на домакините отляво завърши с центриране към Калоян Кръстев, който успя да играе с топката, но отправи слаб удар и Ренан улови. Само 120 секунди по-късно нова опасна атака на Славия завърши с пропуск на Галин Иванов, който не намери по най-добрия начин топката след центриране отдясно и тя излезе над вратата. В 31-ата минута Радослав Кирилов вкара топката във вратата на Лудогорец, но попадението правилно бе отменено поради засада. Три минути по-късно Шверчок изпусна фронтално сам срещу вратаря след отлично извеждащо подаване на Чибота. В тази ситуация полякът имаше и опция да подаде към Бакалов, който да реализира в празната врата, но предпочете сам да завърши атаката, стреляйки крайно неточно. Втората част започна като първата - с по-добра игра на гостите. В 52-ата минута Шверчок получи пас от Чибота, но диагоналният му шут след рикошет в крак на бял бранител излезе в корнер. След неговото изпълнение Стергиакис изпусна топката, но в крайна сметка тя бе изчистена на метър пред голлинията от Андрея Христов. След час игра Галин Иванов стреля, но Ренан улови. В 65-ата минута Шверчок получи извеждащ пас, откъсвайки се сам срещу вратаря малко след центъра на терена, но атаката бе спряна с несъществуваща засада. Четири минути по-късно отбраната на домакините допусна грешка, Бакалов се възползва от нея и намери непокрития Шверчок, който от малък ъгъл не успя да вкара, шутирайки в аут. Някъде тук Лудогорец драстично намали темпото, което и без това бе ниско дори за двубой от българското първенство. Разградчани позволиха на Славия да задържа повече топката и логично, предвид слабата защита, с която разполагат орлите, те допуснаха гол. В 94-ата минута Недялков позволи на Стоев да центрира отдясно на задната греда, където Манолев изпусна Велковски и защитникът вкара с глава за крайното 1:1. Сподели:", "date": "2019.12.15", "title": "Шок за Лудогорец - Славия измъкна точката в последната минута"}
{"url": "https://pik.bg/%D1%80%D0%B0%D0%B9%D0%BD%D0%B0-%D0%BA%D0%B0%D0%B1%D0%B0%D0%B8%D0%B2%D0%B0%D0%BD%D1%81%D0%BA%D0%B0-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%81%D0%B2%D0%BE%D1%8F-85-%D0%B8-%D1%80%D0%BE%D0%B6%D0%B4%D0%B5%D0%BD-%D0%B4%D0%B5%D0%BD-news891666.html", "text": "Райна Кабаиванска празнува своя 85-и рожден ден. Тя е един от най-значимите оперни певици на нашето време и един най-значимите сопранови гласове през втората половина на миналия век. Особено активна е кариерата на Кабаиванска в Италия, където тя пее във всички големи и по-малки театри – Ла Скала, Театро Верди в Триест, Ла Фениче във Венеция, Арена ди Верона, театрите в Торино, Генуа, Парма, Болоня, Модена, Римската опера. Сподели:", "date": "2019.12.15", "title": "Райна Кабаиванска празнува своя 85-и рожден ден"}
{"url": "https://pik.bg/%D1%87%D0%BB%D0%B5%D0%BD-%D0%BD%D0%B0-%D1%83%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BB%D0%B5%D0%BA%D0%B0%D1%80%D1%81%D0%BA%D0%B8-%D1%81%D1%8A%D1%8E%D0%B7-%D0%B4%D0%B5%D1%82%D1%81%D0%BA%D0%BE%D1%82%D0%BE-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5-%D0%B5-%D1%82%D0%BE%D1%82%D0%B0%D0%BB%D0%BD%D0%BE-%D0%BD%D0%B5%D0%B4%D0%BE%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%BE-news891623.html", "text": "Голяма част от делегатите на извънредния събор на Българския лекарски съюз гласуваха да бъдат дадени права за подписването на рамковия договор. Това означава, че представителите на съсловието намират позитиви и затова са гласували по този начин. Това заяви пред сутрешния блок на Нова телевизия доктор Гергана Николова, член на Управителния съвет на Българския лекарски съюз. „Постигнахме отпадането и излизането извън регулативния стандарт, извън тези рамки, в които сме вкарани, като направления и пари за изследвания – анализира доктор Николова. - До тази година имахме право на определен брой пари и изследвания. Без значение дали пациентът е дошъл за профилактичен преглед, той не може да бъде осъществен, когато няма ресурс. Оттук нататък с този рамков договор изследванията, които се полагат за профилактика, ще бъдат извън лимит и няма как да не сме доволи от това”. Доктор Гергана Николова коментира и предложението родителите да плащат такса от 1 лв. за преглед на децата. „Това стои на дневен ред и ще продължава да стои, като лично аз категорично гоо подкрепям – каза още доктор Николова. - Детското здравеопазване е тотално недофинансирано. Тази такса ще реши много проблеми, защото повечето лекари, които преглеждат деца закриват практиките си. Те не могат да ги поддържат, не издържат финансово”. Сподели:", "date": "2019.12.15", "title": "Член на УС на Българския лекарски съюз: Детското здравеопазване е тотално недофинансирано"}
{"url": "https://pik.bg/%D0%B7%D0%B8%D0%BC%D0%BD%D0%B0-%D1%80%D0%B0%D0%B7%D0%B4%D1%8F%D0%BB%D0%B0-%D0%BC%D0%B5%D0%B6%D0%B4%D1%83-%D0%BF%D1%81%D0%B6-%D0%B8-%D0%BA%D0%B0%D0%B2%D0%B0%D0%BD%D0%B8-news891634.html", "text": "32-годишният централен нападател Единсон Кавани може да се раздели с ПСЖ през зимния трансферен прозорец. Спекулации около \"принцовете\" сочат, че е твърде вероятен зимен трансфер на Кавани. Единсон е национал на Уругвай. Кавани е сред класните и опитни футболни остриета в световен мащаб. Конкуренцията в Пари Сен Жермен обаче в момента в предни позиции е огромна и не е изключено парижани да се лишат от услугите на Единсон Кавани. Сподели:", "date": "2019.12.15", "title": "Зимна раздяла между ПСЖ и Кавани?"}
{"url": "https://pik.bg/%D1%81%D0%BC%D0%BE%D0%B3-%D1%82%D1%80%D0%B5%D0%BF%D0%B0%D1%87-%D0%BC%D1%80%D1%8A%D1%81%D0%BD%D0%B8%D1%8F%D1%82-%D0%B2%D1%8A%D0%B7%D0%B4%D1%83%D1%85-%D0%BF%D0%BE%D0%B2%D0%B0%D0%BB%D0%B8-%D0%B4%D0%B5%D0%BC%D0%B1%D0%B8---%D0%B0%D1%81%D1%82%D0%BC%D0%B0%D1%82%D0%B0-%D0%BD%D0%B0-%D0%BD%D0%B0%D1%80%D0%BA%D0%BE%D0%B1%D0%BE%D1%81%D0%B0-%D0%BE%D1%82%D0%BB%D0%BE%D0%B6%D0%B8-%D0%BF%D0%BE%D1%80%D0%B5%D0%B4%D0%BD%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-news891226.html", "text": "Смогът над София е повалил на легло сочения за наркобос Димитър Вучев-Демби. Превишените стойности на фини прахови частици се отразяват на крими героя, който и без това страда от астма. Заради здравословните си проблеми Демби излиза в болничен и отлага поредното заседание по наркоделото срещу него. С представянето на документа защитникът Иван Антонов отбелязва, че клиентът му диша с едва 30% от дробовете си, пише ежедневник. За да се пречисти със свеж полъх, Демби редовно се качва до Черни връх. Той обича да катери Витоша в компанията на съпругата си Милена и децата, става ясно от снимки в социалните мрежи. Освен с физическите активности Вучев се хвали и с шпагат пред хижата на върха на планината. Въпреки, че живее в полите на Витоша, пелената със смога достига и до къщата му в столичния кв. Симеоново. Демби е на подсъдимата скамейка заради коноп и прекурсори за близо 15 бона, намерени при тараш именно в палата му. Дрогата е открита чак при повторното претърсване. При първата акция ченгетата не откриват нищо незаконно. Понеже се стъмва, отлагат действията за следващата сутрин. Според Вучев през нощта някой е подхвърлил наркотиците, защото къщата не е запечатана по правилата. Пет години след полицейската операция мистерията откъде се е взела дрогата е на път да бъде разгадана. Наскоро Вучев предава на магистратите записа от видеокамерите в дома си. През цялото време твърдеше, че не може да го намери. Сега явно го е открил, коментират от прокуратурата. Ценните кадри са предадени на флашка, но стопаните поясняват, че имат и оригинала, който е на диск. Сподели:", "date": "2019.12.15", "title": "СМОГ-ТРЕПАЧ: Мръсният въздух повали Демби - астмата на наркобоса отложи поредното заседание по делото му"}
{"url": "https://pik.bg/%D0%BF%D1%80%D0%BE%D0%BA%D1%83%D1%80%D0%BE%D1%80%D1%8A%D1%82-%D0%BD%D0%B0-%D0%BF%D0%B5%D1%80%D0%BD%D0%B8%D0%BA-%D0%BF%D1%80%D0%BE%D0%B3%D0%BE%D0%B2%D0%BE%D1%80%D0%B8-%D1%89%D0%B5-%D0%B1%D1%8A%D0%B4%D0%B0%D1%82-%D0%BB%D0%B8-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%B4%D0%B8%D0%BC%D0%BE%D0%B2-%D0%B8-%D0%B0%D0%B2%D1%80%D0%B0%D0%BC%D0%BE%D0%B2%D0%B0-news891742.html", "text": "Водният режим в Перник се затяга още, кметът на града Станислав Владимиров свиква кризисен щаб. На този фон от Окръжната прокуратура заявиха, че двамата министри - Нено Димов и Петя Аврамова, може да бъдат подведени под отговорност. В Закона за водите ясно е посочено какво е задължението на министрите, на МОСВ и МРРБ, и надолу по йерархията, до управителя на ВиК. Въпреки че обемът на язовира намалява прогресивно и отминават месеците, в които може да се напълни - водата намалява, но никой не взима мерки. Това заяви по Би Ти Ви прокурор Николай Цветков, говорител на Окръжната прокуратура в Перник. Той обясни още, че управителят на ВиК в Перник е подал докладна до кмета, че нивото на водата пада и има опасност от воден режим. Язовирната стена е ремонтирана, изтеглени са 32 млн. лева за това. Беше докарана фирма, която да използва водолази, тъй като ремонтът следва да се извършва в тази част, която е под водата. Уверенията бяха, че това по никакъв начин няма да попречи на нивото на водата в язовира, отбеляза още прокурорът. По думите му обаче, според справка, която са дали от Министерството на околната среда и водите, през месеците май, юли и август са изпуснати над 7 млн. кубика от язовира. В началото на септември двама депутати от Перник бяха направили запитване по време на парламентарния контрол. Тогава министър Аврамова каза, че има временно проблем с водата, като до края на годината нивото ще бъде възстановено. Не знам как е мислила, че ще стане, каза още Николай Цветков. Цялата водопроводна мрежа е стара, самото законодателство - също, посочи той. МРРБ отговаря за стената на язовира, както и за цялата система, която отвежда водата до абонатите. МОСВ отговаря само за водата, която е в язовира. Всеки чака другия да свърши работа. Надолу по веригата също чакат някой да се разпореди за нещо, каза той. По думите му безстопанственост има и когато не е упражнен достатъчно контрол, именно това ще се разследва от специализираната прокуратура. На първо място, трябва да образуват досъдебни производства и след това експертизите ще докажат всички нарушения. В Закона за водите е разпоредено както за директора на Басейнова дирекция, така и за шефа на ВиК, за общинските съвети също има разписано каква е отговорността, както и за областния управител и на края – за кмета, обясни прокурорът. Според него това са хората, които на практика не са свършили нищо. Сподели:", "date": "2019.12.15", "title": "Прокурорът на Перник проговори ще бъдат ли разследвани министрите Димов и Аврамова"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D1%88%D0%B5%D1%84%D0%B0-%D0%BD%D0%B0-%D0%BF%D1%8A%D1%82%D0%BD%D0%BE%D1%82%D0%BE-%D0%B2-%D0%BF%D0%B5%D1%80%D0%BD%D0%B8%D0%BA-%D0%B4%D0%B0-%D1%88%D0%BE%D1%84%D0%B8%D1%80%D0%B0-%D0%BF%D0%B8%D1%8F%D0%BD-news891732.html", "text": "Шефът на Пътно управление - Перник, и общински съветник  Петър Басмаджиев – Басмата е бил заловен да шофира пиян автомобила си, пише ZaPernik. Според информацията Басмата е бил спрян от полицейски служители около 4 часа сутринта в центъра на града. Дрегерът на полицаите е отчел над 1,6 промила алкохол. Това попада в най-тежката категория шофирали на път, които имат над 1,2 промила алкохол и законът предвижда затвор и отнемане на книжка, ако деянието се докаже в съда. Сподели:", "date": "2019.12.15", "title": "Спипаха шефа на пътното в Перник да шофира пиян"}
{"url": "https://pik.bg/%D0%BF%D0%B8%D0%BA-tv-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0%D1%82%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B2-%D0%BA%D0%B0%D0%BD-%D1%81-%D0%BB%D1%8E%D0%B1%D0%BE%D0%B2-%D1%81-%D0%B2%D0%B8%D0%BF-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B2-%D0%BD%D0%B4%D0%BA-%D1%81%D0%BD%D0%B8%D0%BC%D0%BA%D0%B8-news891273.html", "text": "Известни кинодеятели и почитатели на седмото изкуство присъстваха на премиерата на книгата „За Фестивала в Кан с любов“ на издателство „Милениум” в литературен клуб „Перото” в НДК. Неин автор е знаменитият дългогодишен артистичен директор и президент на филмовото събитие Жил Жакоб. Той пренася читателите в бляскавия свят на големите актьори и прочутите филми, останали в златната съкровищница на световното кино след триумфа си тъкмо на кинофестивала в Кан. Книгата представиха известните киноведи проф. Вера Найденова и проф. Божидар Манов. Жил Жакоб открехва пред читателите неизвестни факти и любопитни подробности за идоли от различните епохи на киноизкуството - Микеланджело Антониони, Ингмар Бергман, Франсоа Трюфо, Федерико Фелини, Милош Форман, Вим Вендерс, Андрей Тарковски, Уди Алън, Педро Алмодовар, Акира Куросава, Мартин Скорсезе, Бернардо Бертолучи, Серджо Леоне, Били Уайлдър, Жан-Люк Годар, Джим Джармъш, Емир Кустурица, братята Коен, както и с легендарни актьори: Жан Моро, Роми Шнайдер, Анук Еме, Брижит Бардо, Катрин Деньов, Жерар Депардийо, Жулиет Бинош, Жан-Пол Белмондо, Изабел Юпер, Шон Пен, Шарън Стоун и Леонардо Дикаприо. Проницателните портрети и откровения на Жакоб за филмовите величия са изпъстрени със забавни, любопитни истории и анекдоти, лични преживявания, впечатления и гафове. „Тази забележителна книга може да се чете избирателно - като енциклопедия на киното, като пътеводител в света на Десетата муза, написан от вещ гид, като социологическо проучване и своеобразен психоаналитичен поглед към една „човешка комедия“, но също и като роман за историята, географията и действащите лица на най-престижния световен филмов фестивал. На нейните страници присъстват велики режисьори, актьори, филмови шедьоври, журитата, но също и публиката, критиката, медиите, афишите, трескавата атмосфера, адреналинът, триумфите и провалите - цялата ексцентричност и светският блясък на онова, което става на сцената и зад кулисите на Фестивала от 60-те години до ден днешен. Тези проницателни портрети и откровения са изпъстрени със забавни, любопитни истории и анекдоти, лични преживявания, впечатления и гафове\", казва Владимир Трифонов, под чиято редакция излиза книгата. \"За фестивала в Кан с любов\" се превърна и в едно от най-хитовите четива на Панаира на книгата. \"Искам да поздравя издателство \"Милениум\", че е проявило добър вкус. Тази книга е великолепен акт на кинокултура\", обяви проф. Вера Найденова на представянето на \"За фестивала в Кан с любов\". \"Жил Жакоб е епоха, но епохите си отиват. Той каза в един момент, че фестивалът се е превърнал в индустрия. Той имаше невероятна дискретност. Жил Жакоб преживя една трудна ситуация с Холивуд. В един момент Холивуд прояви високомерие. Ситуацията беше доста критична. Разрешиха я следващият президент и следващият главен селекционер на фестивала в Кан\", сподели още проф. Найденова. \"Книгата е изключително интересна. Чете се на един дъх\", обяви известният киновед проф. Божидар Манов. \"Книгата изглежда като страници от един фестивален бележник. Текстовете не са големи - най-големите са по 5-6 страници. Книгата не претендира да е някакъв системен анализ на неговите 52 години в Кан. Той назовава книгата си нещо като любовен речник на фестивала в Кан\", допълни проф. Манов. \"Благодарен съм на издателство \"Милениум\", българските преводи е един от първите на тази книга. Тя дори още не е преведена на английски език\", заяви Владимир Трифонов, под чиято редакция излиза книгата. Гледайте на живо по ПИК TV! Сподели:", "date": "2019.12.15", "title": "ПИК TV: Сензационната книга \"За фестивала в Кан с любов\" с ВИП премиера в НДК (СНИМКИ)"}
{"url": "https://pik.bg/%D1%84%D1%80%D0%B5%D0%BD%D1%81%D0%BA%D0%B0%D1%82%D0%B0-%D0%B0%D0%BA%D1%82%D1%80%D0%B8%D1%81%D0%B0-%D0%B0%D0%BD%D0%BD%D0%B0-%D0%BA%D0%B0%D1%80%D0%B8%D0%BD%D0%B0-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-79-%D0%B3%D0%BE%D0%B4%D0%B8%D1%88%D0%BD%D0%B0-%D0%B2%D1%8A%D0%B7%D1%80%D0%B0%D1%81%D1%82-news891665.html", "text": "Френската актриса от датски произход Ана Карина, най-известна с ролите си във филми на режисьора Жан-Люк Годар, почина на 79-годишна възраст от рак, предаде Франс прес. През 60-те години на миналия век актрисата с бледо лице и големи синьо-сиви очи се снима в седем филма на Годар , тогава неин партньор и в живота. Карина е позната с ролите си в \"Жената си е жена\", \"Клео от 5 до 7\", \"Да живееш живота си\", \"Алфавил\", \"Китайска рулетка\". Освен като актриса, Ана Карина се изявява и като певица , със съвместни изяви със Серж Генсбур. Сподели:", "date": "2019.12.15", "title": "Френската актриса Анна Карина почина на 79-годишна възраст"}
{"url": "https://pik.bg/%D0%B1%D0%BE%D1%80%D0%B8%D1%81-%D0%B4%D0%B6%D0%BE%D0%BD%D1%81%D1%8A%D0%BD-%D1%89%D0%B5-%D1%81%D0%BB%D0%B5%D0%B4%D0%B2%D0%B0-%D1%82%D0%B2%D1%8A%D1%80%D0%B4%D0%BE-%D0%B3%D1%80%D0%B0%D1%84%D0%B8%D0%BA%D0%B0-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D0%BD%D0%B5-%D0%BE%D1%82-%D0%B5%D1%81-%D0%BD%D0%B0-31-%D1%8F%D0%BD%D1%83%D0%B0%D1%80%D0%B8-news891676.html", "text": "Британският премиер Борис Джонсън възнамерява да върне законодателството за Брекзит в парламента преди Коледа и твърдо да следва графика за излизане от ЕС на 31 януари, съобщава „Би Би Си”, цитирана от БНР. Лидерът на лейбъристите Джереми Корбин още не е подал оставка, но вече се говори кой е най-подходящ за негов наследник след фиаското на изборите. Зам.-министърът на финансите Риши Сунак заяви тази сутрин в шоуто на Андрю Мар по „Би Би Си”, че мандатът, даден от народа на консерваторите след изборите, прави възможно излизането от ЕС до края на януари. Той допълни, че след внасянето на предоговорената сделка от Джонсън в Камарата на общините, най-вероятно в петък, до няколко дни ще бъде представен и новият бюджет на правителството. В същото време Лейбъристката партия, претърпяла съкрушително поражение в изборите, продължава да ближе раните си и да търси причините. Също тази сутрин министърът на правосъдието в сянка Ричард Бърджън заяви, че опитът на партията да обедини страната около Брекзит се е провалил, защото решението за излизане от ЕС е направило на пух и прах традиционната партийна лоялност. Бърджън допълни, че много би искал да види като нов лидер на лейбъристите Ребека Лонг-Бейли. А Каралайн Флинт, която загуби мястото си в нейния избирателен район каза, че следващият лидер на партията не трябва да бъде „Корбин без брада“ и човек, който по някакъв начин е бил архитект на европейската политика на лейбъристите през последните 5 години. Самият лидер Джереми Корбин обаче все още не е посочил кога точно смята да се оттегли от поста. Сподели:", "date": "2019.12.15", "title": "Борис Джонсън ще следва твърдо графика за излизане от ЕС на 31 януари"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%82%D0%B0%D1%82%D1%8F%D0%BD%D0%B0-%D0%BB%D0%BE%D0%BB%D0%BE%D0%B2%D0%B0-%D0%BD%D0%B0%D0%BC%D0%B0%D0%BB%D0%B8%D0%BB%D0%B0-%D0%B1%D1%8E%D1%81%D1%82%D0%B0-%D1%81%D0%B8-news884029.html", "text": "Театралната легенда Татяна Лолова разкрива любопитни факти и истории от живота си в биографичната си книга „Дневници и делници“. С типичния си шеговит тон актрисата сензационно признава, че всъщност е първата българка, която намалила доброволно бюста си. На операцията тя се подложила, тъй като пищната ѝ гръдна обиколка, за която всички дами в гилдията неприкрито ѝ завиждали, ѝ носела само минуси, и то не само в професията. Бюстът на Лолова ѝ създавал дискомфорт и застрашавал здравето ѝ. Това я подтикнало да легне под ножа далеч преди интервенцията да бъде позната в България и някои представителки на фолкжанра като Преслава и Десислава да се гордеят, че са минали през нея. „Вярно е, но не е толкова важно“, скромно коментира Лолова, която по време на социализма определяли и като секссимвол на киното. „Всъщност аз съм секссимволът на българското кино и дори съм измислила чалгата“, смее се на това определение Таня. В книгата си обаче е включила и някои по-пикантни истории от филмографията си. Такъв е разказът ѝ за заснемането на легендарния филм „Бон шанс, инспекторе“, където  актрисата си партнира с Велко Кънев. На снимачната площадка двамата трябвало да изиграят еротична сцена, която била именно по идея на Лолова. „Направих един стриптийз зад декора, сиреч моята героиня сваля нещата от себе си едно по едно, като главно събличаше бижутата си и към това издаваше едни въздишки и допълнителни думички, които си бяха чисто моя импровизация. Екипът полудя от смях и през цялото време треперех, че техният кикот ще влезе в записа и ще развалят сцената, която не е просто еротична, а нещо повече...“, смее се днес Лолова. Последната една година обаче комедиантката все по-рядко показва усмивката си заради болката от загубата на своята голяма любов – Светослав Светославов – Славето. Съпругът на Татяна почина в края на миналия декември на 85-годишна възраст. Двамата бяха семейство цели 55 години, а близо 12 месеца след смъртта му мъката на театралната звезда все още е неутешима. Сподели:", "date": "2019.12.15", "title": "САМО В ПИК И \"РЕТРО\": Татяна Лолова намалила бюста си"}
{"url": "https://pik.bg/%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2%D1%8A%D0%B2-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-%D1%80%D0%B0%D1%81%D1%82%D0%B0%D1%82-%D1%81%D1%82%D0%B0%D0%BD%D0%B0%D1%85%D0%B0-%D0%BF%D0%BE%D0%BD%D0%B5-%D1%87%D0%B5%D1%82%D0%B8%D1%80%D0%B8-news891670.html", "text": "Най-малко четири са жертвите на силното земетресение във Филипините, предаде ДПА, цитирани от ”Дарик”. По-рано бе съобкщгено за загинало момиченце на 6 години, което е намерило смъртта си при рухването на стена в град Матанао. Земетресението с магнитуд 6.8 разтърси Филипините по-рано днес. Първоначално беше обявено, че то е с магнитуд 6,9, но после той беше понижен на 6,8. Епицентърът на труса е бил на 9 километра северозападно от град Матанао, който е на 987 километра южно от столицата Манила. Триетажен супермаркет е рухнал в град Падада. Там са убити най-малко трима души, а продължава издирването на затрупани хора. От отломките на сградата са извадени живи досега шестима души. В град Магсайсай, където трусът също е бил усетен много силно, са ранени най-малко 14 души. Ранените на остров Минданао са няколко десетки. Сподели:", "date": "2019.12.15", "title": "Жертвите на земетресението във Филипините растат. Станаха поне четири"}
{"url": "https://pik.bg/%D0%BD%D0%BE%D0%B2-%D0%BA%D0%BE%D0%BD%D1%82%D1%80%D0%B0%D0%BA%D1%82-%D0%BC%D0%B5%D0%B6%D0%B4%D1%83-%D1%86%D1%81%D0%BA%D0%B0-%D0%B8-%D0%B6%D0%B5%D1%84%D0%B5%D1%80%D1%81%D0%BE%D0%BD-news891667.html", "text": "ЦСКА продължи договора на бразилеца Жеферсон Телес. Преди да се прибере в родината си за Коледа, Жеферсон парафира нов контракт с клуба, според който ще носи червената фланелка до лятото на 2023 година, съобщават от официалния сайт на \"армейския\" клуб. Универсалният футболист традиционно се подвизава като ляв защитник. Телес обаче може да играе и като халф, а дори и като ляво крило. Сподели:", "date": "2019.12.15", "title": "Нов контракт между ЦСКА и Жеферсон"}
{"url": "https://pik.bg/%D0%BD%D0%BE%D0%B2%D0%BE-%D0%B4%D0%B0-%D0%BC%D0%B5%D0%B6%D0%B4%D1%83-%D0%B1%D0%B5%D1%80%D0%BE%D0%B5-%D0%B8-%D0%BE%D1%85%D0%B5%D0%BD%D0%B5-news891659.html", "text": "Един от основните футболисти на Берое Карлос Охене удължи своя договор с клуба за още една година. Така ганаецът е обвързан със \"зелено-белите\" до лятото на 2021 г. През седмицата Охене претърпя успешна операция в болница в Барселона, където бе извършена тенотомия на адукторите. Ганайският халф получи контузия в средата на полусезона и пропусна последните осем двубоя на тима. Очаква се той да се присъедини към подготовката на отбора в средата на януари, съобщават от официалния сайт на Берое. Всички в клуба пожелават бързо и успешно възстановяване на Охене, както и много победи. Сподели:", "date": "2019.12.15", "title": "Ново \"да\" между Берое и Охене"}
{"url": "https://pik.bg/%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%B1%D0%BB%D1%8A%D1%81%D0%BD%D0%B0%D0%BB-%D0%B4%D0%B2%D0%B5-%D0%B4%D0%B5%D1%86%D0%B0-%D1%81-%D0%B4%D0%B6%D0%B8%D0%BF%D0%B0-%D1%81%D0%B8-%D0%B5-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%BE-%D0%BF%D1%80%D0%BE%D1%8F%D0%B2%D0%B5%D0%BD-news891753.html", "text": "Шофьорът, който блъсна две момичета на столичния булевард „Никола Вапцаров\", е криминално проявен. Това потвърдиха от МВР. Мъжът има две регистрации за самоуправство и даване на подкуп. Случаите са отпреди повече от 10 години. След катастрофата в петък едното момиче загина, а другото е настанено в „Пирогов” в стабилно състояние. Част от разпитаните свидетели са разказали, че шофьорът може би е минал на червен светофар. Те обаче не са били категорични в твърденията си. Самият той твърдеше, че децата пресичали на червено. От МВР уточниха, че проверяват всички версии. Разследването продължава. Сподели:", "date": "2019.12.15", "title": "РАЗСЛЕДВАНЕ: Шофьорът, блъснал две деца с джипа си, е криминално проявен"}
{"url": "https://pik.bg/%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B2-%D0%BF%D0%B0%D0%BD%D0%B8%D0%BA%D0%B0-%D0%B0%D0%BD%D0%B4%D1%80%D0%B5%D0%B0-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0---%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%B5-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%B9-%D0%BA%D1%8A%D0%BC-%D0%BC%D0%BE%D0%BC%D0%B5%D0%BD%D1%82%D0%B0-%D0%B3%D0%BE-news890702.html", "text": "Фолк певицата Андреа изкара акъла на феновете си. Преди няколко дни блондинката качи в своя Инстаграм стори, от което стана ясно, че се намира в болница на системи. Кадърът, който показваше боднат в ръката на певицата абокат, не се задържа дълго онлайн и изчезна от информационния поток в социалната мрежа. Няма нищо притеснително за здравето на чалга дивата, коментираха пред ПИК TV нейни близки. Миналият вторник е бил дълъг за Андреа и екипа й заради снимките на видеото към най-новото й парче. В края на снимачния процес звездата е била на ръба на силите си от преумора, заради което се е е наложило да посети за кратко лечебно заведение. Новото видео на Андреа, типично в нейн стил, обещава много горещи сцени. След като вече се е посъвзела от изтощителния снимачен ден, певицата подгря фантазиите на почитателите си с няколко пикатни кадъра от снимачната площадка. По традиция, Андреа залага на много сексапил и плът. Вижте сами... Сподели:", "date": "2019.12.15", "title": "ФЕНОВЕТЕ В ПАНИКА: Андреа на системи в болницата - ето какво е състоянието й към момента... (ГОРЕЩИ СНИМКИ)"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%B0%D0%BD%D1%82%D0%B8%D0%B4%D0%BE%D0%BF%D0%B8%D0%BD%D0%B3%D0%BE%D0%B2%D0%B8%D1%8F-%D1%86%D0%B5%D0%BD%D1%82%D1%8A%D1%80-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B4-%D1%80-%D0%B2%D0%B8%D0%BE%D0%BB%D0%B5%D1%82%D0%B0-%D0%B7%D0%B0%D1%80%D0%BA%D0%BE%D0%B2%D0%B0-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-news890349.html", "text": "е съм запозната с окончателния доклад, защото все още не е публикуван. Но това, което отделът по разследване и разузнаване на Световната антидопингова агенция и независими криминолози са установили е, че има подправени данни в московската лаборатория за допинг контрол. Допинг скандалът с Русия, вероятно помните, започна в края на 2014 и началото на 2015 г... - Да, всичко започна след интервю на немски журналист от ARD, в което семейство Степанови ( ), разкриха схема за допингиране на руски спортисти с намесата на държавата и защита на допингираните спортисти. След разкритията им започна мащабно разследване, което доведе до дисквалификация на лекоатлетите на Русия от Игрите в Рио през 2016 г. Имаше доклад от канадския адвокат Ричард Макларън, който излезе в две части, и на базата на този доклад и по препоръка на изпълнителото бюро, РУСАДА бе обявена в несъотвествие със Световния андидопингов кодекс. Това несъотвествие бе възстановено през септември 2018 с условието до края на годината да бъдат предоставени данните от московската лаборатория. Те закъсняха и ги предоставиха чак в началото на януари. След което комисията, която влезе в Московската антидопингова лабораторията констатира, че има манипулиране на данни - добавяни са, трити са данни.. - Те са много на брой, тепърва ще се анализират проби и спортистите ще бъдат разследвани. - Препоръката на Комисията по съответствията към Световната антидопингова агенция е тези спортисти, които могат да докажат, че не са участвали в тези схеми за измама, да получат възможност да се състезават под наутрален флаг. Това означава, че те ще могат да се явават на спортните форуми под флага на Международния олимпийски комитет (МОК). Като спечелените от тях медали няма да се броят за Русия. - Това не мога да коментират. Има манипулиране на данни - това е факт. Русия призна, че има държавна намеса в допингирането. - Не, по никакъв начин. Филмът на германската телевизия ARD, за който д-р Заркова споменава, е базиран на аудио- и видеозаписи. Изобличаването на руските измами започва от първата среща между Юлия и Виталий през лятото на 2009 г. По онова време той е допинг ченге в Руската антидопингова агенция (РУСАДА). Степанов отишъл за проверка на националното първенство в Чебоксари. Запознал се с Юлия между сериите бягания и си разменили имейлите. Седмица по-късно се срещнали в Москва. Юлия разказала за треньорите, лагерите, инжекциите и хапчетата... Обяснила, че треньорите оправдавали всичко с: \"Всички вземат допинг и това е единственият начин да сме конкурентноспособни\". А РУСАДА помагала. Филмът на Руската антидопингова агенция На другата сутрин Виталий поискал среща с началника си, разказал какво е научил и попитал: \"Това истина ли е?\". Шефът му помълчал 30 секунди и отвърнал: \"Чуй съвета ми и не се замесвай с това момиче\". \"Тогава разбрах, че всичко, което Юлия ми разказа, е истина\", спомня си Виталий. Сподели:", "date": "2019.12.15", "title": "САМО В ПИК! Шефката на антидопинговия център в България д-р Виолета Заркова пред медията ни за наказанието на Русия - как тръгна скандалът с допинга и кои спортисти ще минат метър... (СНИМКА)"}
{"url": "https://pik.bg/%D0%B7%D0%B0%D1%80%D0%B8%D0%B1%D0%B8%D1%85%D0%B0-%D0%B5%D0%B7%D0%B5%D1%80%D0%BE-%D0%BA%D1%80%D0%B0%D0%B9-%D1%80%D1%83%D1%81%D0%B5-%D1%81-%D0%BA%D0%B0%D1%80%D0%B0%D0%BA%D1%83%D0%B4%D0%B0-news891622.html", "text": "Инициативата е благотворителна, като средствата са събирани от участниците от клуб Feeder fishing Ruse от организираните 4 състезания по спортен риболов през годината. Поздравителен адрес беше изпратен от кмета на Русе Пенчо Милков, предаде БНР. С 60 000 броя каракуда на стойност 4 хиляди лева зарибиха езерото в лесопарка \"Липник\" край Русе. Сподели:", "date": "2019.12.15", "title": "Зарибиха езеро край Русе с каракуда"}
{"url": "https://pik.bg/%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B2-%D0%BD%D0%B4%D0%BA-%D1%87%D0%BE%D0%B2%D0%B5%D0%BA-%D1%81%D0%B8-%D0%BE%D1%81%D1%82%D0%B0%D0%B2%D0%B0-%D0%B4%D0%B5%D1%82%D0%B5-%D1%86%D1%8F%D0%BB-%D0%B6%D0%B8%D0%B2%D0%BE%D1%82-news889061.html", "text": "- Започнах да пиша за деца, когато синът ми Асен стана на 5 години. Кръстих го „Красимир“ в първата си детска поема „Аз се казвам Красимир“. Когато се роди Недялко - кръстих го „Владимир“ и последваха поемките „Красимир и Владимир“, „Красимир възпитава Владимир“ и „Красимир и Владимир на село“. Впоследствие това беше и куклената ми пиеса „Крокодил посред Балкана“. Исках да ги науча да обичат поезията, да усещат ритъма и разбира се, да добият самочувствие като герои на литературни произведения. Успяха и двамата. Недялко от дете написа сума ти стихотворения и пиеси, но за съжаление, престана, като порасна. Асен прописа в Странджа планина и издаде вече три книги с поезия. Внучетата ми Тамара и Самуил си имат също по една поемка, а на Кина ѝ предстои да получи такава. - Да, точно така. Поставих пиеси на Леда Милева и Кина Къдрева, получих режисьорска награда на детския национален преглед в Търговище и така взех първия си режисьорски изпит. След това известно време поставях само пиеси за възрастни - „Хамлет“, „Слуга на двама господари“, „Носете си новите дрехи момчета“, „Мата Хари“ и др. Но изведнъж ми се дописа отново за деца и така се почна новият ми период на детски драматург и режисьор. - Първо написах „Страшни смешки, смешни страшки за герои със опашки“. Написах я в стихове, разбира се. Това за детето е по-интересно и полезно.Тя веднага стана шлагер в доста български театри и това ми даде импулс да продължа. Следващата пиеса беше „Приключения опасни със герои сладкогласни“. В нея детската публика направо полудяваше на финала, когато героите се състезаваха. Изобщо и трите ми детски пиеси, написани в Бургас, завършваха със състезания. Помня на „Приключенията...“ децата вдигаха с два пръста оценка „две“ на лошите герои и това уплаши журито. Казаха, че уча децата да вдигат фашисткия знак „виктория“. Кой да подозира тогава, че това ще стане след няколко години и знакът на СДС. Третата ми детска пиеса обединяваше някои герои от първите две и въведох нови лица: Писателят, Режисьорът и Художникът. Кръстих я „И в дъжд, и във вятър, пак на театър“ и разкривах пред децата как всъщност се поставя една пиеса в театъра. Това им беше много забавно. Някои деца след време са ми признавали, че от моите детски пиеси са обикнали театъра и са се записали да учат във ВИТИЗ. Мога да спомена много имена. Например Мариус Куркински играеше славейчето Слави в „Приключения опасни“ в театъра на братя Райкови във Варна. Беше едно слабичко срамежливо момченце. - Като се преместихме с Ивана в София, в театър „Възраждане“ продължих детската си „епопея“. Първо по БНТ направихме два детски сериала за „Лека нощ, деца“, в които бяхме водещи: „Аз – авторът Недялко, и аз – водещата Яна“. Това бяха „Смешките“ и „Приключенията“ с участието на такива млади тогава артисти като Велко Кънев, Павел Поппандов, Меглена Караламбова, Владимир Пенев, Михаил Билалов и много други. Децата всяка вечер очакваха какво ще се случи с героите, които им бяха станали любими. Сега няма такива детски предавания. Накрая направихме чисто нов детски сериал „Вълкът срещу козата и трите ѝ козлета“ изцяло с артистите от театър „Възраждане“ Ивана Джеджева, Павел Поппандов, Станислав Пищалов, Мариана Станишева и Митко Босев. Участваше и самият композитор Хайгашод Агасян. - Детските ми пиеси още продължават да се играят в различни театри с различни режисьори и различна музика: на Константин Ташев, Димитър Вълчев и Хайгашод Агасян. Напоследък това става в Бургас, Стара Загора и Варна. Оказа се, че първата ми куклена пиеса „Козата и седемте козлета“ се играе повече от 40 години в десетки руски театри и научавам това от интернет. Човек си остава дете цял живот – това съм го разбрал страшно отдавна и затова може би отново ще напиша нещо, но само ако доживея правнуче. Сподели:", "date": "2019.12.15", "title": "Недялко Йорданов с премиера в НДК: Човек си остава дете цял живот"}
{"url": "https://pik.bg/%D1%81%D1%83%D0%BF%D0%B5%D1%80-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%B7%D0%B0-%D0%B0%D0%BB%D0%B1%D0%B5%D1%80%D1%82-%D0%BF%D0%BE%D0%BF%D0%BE%D0%B2-news891690.html", "text": "Алберт Попов демонстрира по блестящ начин, че и този сезон ще бъде един от най-добрите в слалома. Във втория си старт за сезона Алберт остана на косъм от трето в кариерата си попадане в топ 10. На трудната писта във Вал д'Изер българинът завърши 12-и, оставайки на 2,48 секунди зад категоричния победител Алекси Пинтюро. Това е третият най-добър резултат за Световната купа в кариерата на талантливия ни скиор. В първото си състезание в Леви Аби остана извън топ 30, но днес влезе безапелационно във втория манш след 17-о време в първия. А при второто си спускане Попов отново мина отлично през вратите, за да си осигури скок от 5 позиции в крайното класиране. Само във втория манш времето на Попов бе 16-о, а в крайна сметка той остави зад себе си големи имена като Марко Шварц, Манфред Мьолг, Александър Хорошилов, Дейв Райдинг, Стефан Хадалин и други. Пинтюро пък не постави под съмнение победата си, давайки първо време в първия манш, след което със стабилен втори узакони успеха си. Андре Мирер е втори на 1,44 секунди, а топ 3 допълни Стефано Грос на 1,47. Италианецът бе с една стотна по-бърз от Хенрик Кристоферсен. Норвежецът бе едва 27-и след първия манш, но с най-бързо време във втория остана в подножието на подиума, информира dsport.bg. Сподели:", "date": "2019.12.15", "title": "Супер резултат за Алберт Попов"}
{"url": "https://pik.bg/%D0%B5%D0%B2%D0%B0-%D0%BC%D0%B0%D0%B9%D0%B4%D0%B5%D0%BB-%D1%80%D0%B5%D0%B3%D1%83%D0%BB%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BD%D0%B0%D1%81%D1%8A%D1%80%D1%87%D0%B0%D0%B2%D0%B0-%D0%BC%D0%B0%D0%BB%D0%BA%D0%B8%D1%82%D0%B5-%D0%B8-%D1%81%D1%80%D0%B5%D0%B4%D0%BD%D0%B8-%D0%BF%D1%80%D0%B5%D0%B4%D0%BF%D1%80%D0%B8%D1%8F-news891635.html", "text": "Това заяви българският евродепутат от ГЕРБ и групата на ЕНП Ева Майдел тази седмица в Брюксел по време на дискусия за новата дигитална програма на Еврокомисията, съобщават от пресофиса на Майдел. Тя потвърди, че в Комисията за индустрия, енергетика и научни изледвания към Европейския парламент, на която тя е член, ще бъде активно ангажирана в изготвянето на новите регламенти. Тя добави, че правилата трябва да са лесно приложими, така че гражданите да имат яснота за това кой и как обработва данните им, както и възможност сами да решават дали са съгласни с ползването им. „Трябва да научим уроците от GDPR и да направим преглед какво работи и какво има нужда от подобрение.”, коментира евродепутатът. В отговор на въпрос дали изкуственият интелект и роботизацията крият заплаха, Майдел заяви, че в много случаи помощта, предоставена от приложения и технологии, които са основани на изкуствен интелект остава незабелязана. „Siri, Cortana, Alexa и Google асистент са част от ежедневието ни, помагайки ни да спестим най-важния си ресурс: времето. Въпреки това, за да разберем какво може и какво не може изкуственият интелект, трябва да разберем, че основната „суровина”, която използват тези приложения и системи, са данните – лични и нелични данни. Мой ангажимент в Европейския парламент ще бъде да намеря баланса между данните, които могат да се споделят безопасно и тези, които са със специален статут, например медицинските досиета.”, коментира Ева Майдел. В дискусията взеха участие Даниел Браун, заместник-шеф на кабинета на Еврокомисар Вера Йоурова, старшият вице-президент на технологичната компания IBM Мартин Йетер и Марцел Колая от Зелената партия в ЕП. Основен аспект на разговора беше очакваният от Еврокомисията регламент за етичен изкуствен интелект. „Етичен подход при ИИ ще даде възможност на предприятията да тестват границите на технологиите, като се уверят, че правят това за доброто на хората и зачитат ценностите на нашето общество без да дискриминират, без да се нарушава правилото за неприкосновеност на личната информация.”, допълни евродепутатът от групата на ЕНП в ЕП Ева Майдел. Регулирането на новите технологии не трябва да има възпиращ ефект, напротив, трябва да насърчава новаторски решения и да създава стойност, както за бизнеса така и за гражданите. Ще бъде грешка, ако новите регламенти за анализиране и споделяне на данни, както и правилата за използване на технологиите с изкуствен интелект са в ущърб на малките, средни и микро предприемачи. Сподели:", "date": "2019.12.15", "title": "Ева Майдел: Регулирането на новите технологии трябва да насърчава малките и средни предприятия"}
{"url": "https://pik.bg/%D0%BE%D0%BF%D0%B0%D1%81%D0%BD%D0%BE-%D1%81-%D0%BA%D0%BE%D0%B8-%D0%BF%D1%80%D0%B0%D0%B7%D0%BD%D0%B8%D1%87%D0%BD%D0%B8-%D1%81%D1%82%D0%BE%D0%BA%D0%B8-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5%D0%BC-%D0%B2%D0%BD%D0%B8%D0%BC%D0%B0%D1%82%D0%B5%D0%BB%D0%BD%D0%B8-%D0%B8-%D0%BA%D0%BE%D0%B5-%D0%B5-%D0%BE%D1%81%D0%BD%D0%BE%D0%B2%D0%BD%D0%BE%D1%82%D0%BE-%D0%BA%D0%BE%D0%B5%D1%82%D0%BE-%D0%B4%D0%B0-%D1%81%D0%BB%D0%B5%D0%B4%D0%B8%D0%BC-news891593.html", "text": "Щандовете за украса около празниците често крият и рискове. Това доказа проверка на държавната инспекция по магазините, съобщава Нова телевизия. За 88 от 232 проверени светлинни гирлянда се оказа, че не отговарят на изискванията. Акцията на Агенцията по метрологичен и технически надзор продължава. Целта е да гарантира безопасност при пазаруването на украса и на подаръци за празниците. За осма поредна година Агенцията за метрологичен и технически контрол провежда кампания за безопасна Коледа. „Проверени са около 600 артикула за първите десет дни на кампанията, в над 300 обекта – коментира Мирослав Йотов от Държавната агенция по метрологичен и технически надзор. - Основното, за което потребителят трябва да следи е „CE” маркировката. Когато тя липсва, би означавало, че този продукт не е изпитан и не отговаря на европейските норми за безопасност. Второто задължително наличие е на инструкция за безопасност на български език. Също така е важно да бъде посочен производителят и вносителят на избрания от нас продукт”. Сподели:", "date": "2019.12.15", "title": "Опасно: С кои празнични стоки трябва да бъдем внимателни и кое е основното, което да следим?"}
{"url": "https://pik.bg/%D0%BD%D0%B0%D0%B4-50-000-%D0%B5%D0%B2%D0%B0%D0%BA%D1%83%D0%B8%D1%80%D0%B0%D0%BD%D0%B8-%D0%B2-%D0%B8%D1%82%D0%B0%D0%BB%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BC%D0%B1%D0%B0-%D0%BE%D1%82-%D0%B2%D1%82%D0%BE%D1%80%D0%B0%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D0%B2%D0%BE%D0%B9%D0%BD%D0%B0-news891656.html", "text": "Почти 54 000 души бяха евакуирани днес в град Бриндизи в Южна Италия, където на 2 ноември откриха невзривена бомба от Втората световна война, предаде БГНЕС, цитирана от БНР. Това е най-голямата евакуационна операция в Италия от следвоенния период. По заповед на градските власти в Бриндизи бе създадена карантинна зона, от която сапьорите трябва безопасно да изнесат стария боеприпас. Част от хората в Бриндизи започнаха да напускат домовете си още снощи, за да не се създава паника. Към 08:00 часа тази сутрин местно време всички жители на града и околните райони бяха евакуирани. Около 1 000 служители на реда и 250 доброволци участваха в операцията по евакуация. Английска бомба от Втората световна война, хвърлена над Бриндизи вероятно през 1941 г., е намерена по време на строителни работи за разширяване на местния киносалон „Андромеда“. Според информационния канал RaiNews24 група военни сапьори, състояща се от 15 души, работят по неутрализирането ѝ. Боеприпасът ще бъде транспортиран извън града и утре ще бъде взривен в специално подготвена кариера. Подобни операции, свързани с откриването на невзривени бомби и снаряди от времето на войната, се провеждат често в Италия. За последен път невзривен боеприпас бе причина за евакуация на гражданите на северния италиански град Болцано на 20 октомври. Сподели:", "date": "2019.12.15", "title": "Над 50 000 евакуирани в Италия заради бомба от Втората световна война"}
{"url": "https://pik.bg/56-%D0%B4%D0%BD%D0%B8-%D0%BC%D0%B2%D1%80-%D0%B8%D0%B7%D0%B4%D0%B8%D1%80%D0%B2%D0%B0-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8%D0%BB-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82-%D0%B2-%D1%81%D0%BE%D1%84%D0%B8%D1%8F-news891594.html", "text": "Още не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци. На 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил. Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави наша колежка вдовица и две момиченца - сираци. От СДВР апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069. Сподели:", "date": "2019.12.15", "title": "56 дни МВР издирва шофьор, убил велосипедист в София"}
{"url": "https://pik.bg/%D0%B0%D0%B2%D1%80%D0%B0%D0%BC%D0%BE%D0%B2%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%85%D0%B5%D0%BC%D1%83%D1%81-%D1%89%D0%B5-%D0%B5-%D0%BE%D1%82-%D0%BF%D0%BE%D0%BB%D0%B7%D0%B0-%D0%BD%D0%B0-29-%D0%BC%D0%BB%D0%BD-%D0%B4%D1%83%D1%88%D0%B8-news891680.html", "text": "„С промени в законодателството, реализирането на инфраструктурни проекти и ефективно управление на европейските програми, се стремим да осигурим на хората навсякъде добро качество на живот.“ С тези думи министърът на регионалното развитие и благоустройството Петя Аврамова откри втория курс на Националната програма „Управленски умения“,на Българското училище за политика „Димитър Паница“. За постигането на тази цел по Оперативна програма „Региони в растеж“ 2014 – 2020 към края на ноември тази година по проекти са разплатени 1,5 млрд. лева. За обновяването на 39 големи и средни български града, за целия период на програмата, са осигурени 1,6 млрд. лева, съобщи министърът. „Това означават обновени градове,  улици, паркове и площади, културни и исторически паметници; подобрена социална и образователна инфраструктура, градски транспорт, стотици обществени и частни сгради вече са енергийно ефективни“, обясни Аврамова. Тя подчерта, че по линия на европейската солидарност до момента са рехабилитирани 21 пътни участъка с дължина над 343 км на стойност над 295 милиона лева, като всеки един от тези проекти е важен за живота на хората в съответния регион. Друго средство за преодоляване на дисбаланса между регионите е подобряването на пътищата, защото те са предпоставка за привличане на инвестиции и развитие на бизнес, така че хората да имат поминък и да не напускат родния си край, стана ясно от думите на регионалния министър. Като пример тя даде изграждането на магистрала „Хемус“, която ще спомогне за изравняване условията на живот между Северна и Южна България. Общият брой на населението, за което ще има полза от тази магистрала е около 2,9 млн. души върху площ от почти 44% от територията на страната. „Надеждите на Северозапада са свързани и със скоростния път Видин –Ботевград, а на Югозападна България – с доизграждането на „Струма“, отбеляза още министърът и подчерта, че и по двата проекта се работи усилено. Аврамова съобщи още, че е на финалната права и друг мащабен строеж - обходът на Габрово. „Инструмент за преодоляване на регионалните различия са и нормативните документи и по-конкретно промените в Закона за регионалното развитие и Закона за управление на средствата от европейските структурни и европейски фондове“, съобщи регионалният министър и допълни, че тези документи са важни, защото ще дадат финансовата опора, рамката и в същото време свободата за провеждане на регионална политика, съобразена с нуждите на всяко населено място. Това е и новата концепция, залегнала в разпределянето на средствата от следващия програмен период 2021-2027, стана ясно още от думите на министъра, когато разполагаемият ресурс по новата програма ще бъде близо 3 млрд. лева. С тези пари ще бъдат финансирани проекти от всяко населено място, всички ще имат равен достъп до ресурси. Ще се даде възможност няколко общини да работят заедно в един проект, обхващайки по-голяма територия на влияние и обединявайки няколко европейски програми за финансиране. На събитието министър Аврамова апелира местната власт да работи активно и в сътрудничество както помежду си, така и с публичните институции,  неправителствения сектор и гражданското общество, за да може всеки регион да се обедини около няколко ключови приоритета. „Необходими са усилията на всички – на централна и местна власт, на неправителствени и граждански организации, на хората по места, за да постигнем целта си - хората да останат и да се развиват там, където са корените и сърцето им“, заключи Петя Аврамова. Сподели:", "date": "2019.12.15", "title": "Аврамова: Магистрала \"Хемус\" ще е от полза на 2,9 млн. души"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BB%D0%B5%D0%BD%D0%B0-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-%D0%BD%D0%B5%D0%B4%D0%B5%D0%BB%D1%8F---%D1%82%D0%B5%D0%BB%D1%86%D0%B8%D1%82%D0%B5-%D0%B4%D0%B0-%D0%B8%D0%B7%D0%B1%D1%8F%D0%B3%D0%B2%D0%B0%D1%82-%D1%80%D0%B0%D0%B7%D0%B3%D0%BE%D0%B2%D0%BE%D1%80%D0%B8-%D1%81-%D0%BD%D0%B5%D0%BF%D0%BE%D0%B7%D0%BD-news891569.html", "text": "Предстоят ви запознанства в този ден. Носят ви резки промени в настроението и промяна в отношенията с партньорите ви. Не рискувайте. Разчитайте на интуицията си. Съветите на приятели или вмешателството на делови партньори в работата ви ще доведе до застой. Работете задълбочено, защото сте изтъкани от емоции и губите чувството си за реалност. Деловите срещи и общуването са затруднени. Денят ще ви се стори скучен. Избягвайте срещите с нови делови партньори и разговорите с непознати хора. Нямате желание да се заемете с начинанията, които обмисляхте. Изчакайте търпеливо настъпващите промените, за да си спестите проблеми и грешки поради недоглеждане. Не се опитвайте да налагате мнението си. Не мислете само за пари и още пари, ако искате да си спестите загубите. Деловите контактите ви носят разочарование. Бъдете разумни. Оценете правилно възможностите си. Стабилизирайте позициите си. Деловите срещи няма да ви донесат успех, дори и ако сте добре подготвени. Не се опитвайте да хитрувате, защото само с коректност и великодушие ще успеете да постигнете успех. Намерете време за преоценка на изминалите дни и на вашите успехи и провали. Избегнете появата на препятствия заради участието в рисковани инвестиции. Трудностите ще ви предпазят от грешки. Възможно е да сгрешите с преценката си за хората. Жънете материални успехи с успешно завършване на поставена задача. Пригответе се  да предприемете промени, които са планирани от вас преди време. Разчитайте на себе си. Поставете  началото на нови занимания следобед. Бъдете особено предпазливи. На работното място жънете успехи. Радвате се на разбиране и намирате подкрепа на идеите си. В този ден не насилвайте естествения ход на събитията. Въпреки стремежът ви към контакти е по-добре да сте на работното място и да се концентрирате в работата си. Трябва да защитите позицията си с всички коректни средства. Разговорите не са успешни. Трудно ще докажете правилността на мнението си. Предстои ви труден ден, но ако работите с вашите колеги успехът е с вас. Промяна в настроението и в поведението ви ще даде повод на неприятели да ви вредят с интриги. Не взимайте важни делови решения. Собствените ви действия може да се обърнат срещу вас. В работата си разчитайте предимно на себе си. Не очаквайте професионални успехи. Склонни сте да приемете всяко примамливо предложение, което ви се струва печелившо. Застрашени сте от възможността да пропилеете целия ден. Концентрирайте се в главната си задача и превърнете замисленото в реалност. Обединете промяната с разумните си действия. Днес е във ваша полза е да стабилизирате постигнатото до момента и да не съсипвате отношенията си на работното място. Не позволявайте да ви отклонят от важните задачи. Деловите срещи осъществете сутринта, Следобед странични причини ще ви попречат да реализирате замисленото. Не взимайте спонтанни решения. Начинанията са успешни, ако не допускате прибързани действия. Независимо от трудностите, работата ви спори. Внимавайте с разходите, за да избегнете финансовите проблеми в следващите дни. Разговорите на работното ви място са успешни, ако не налагате мнението си и не спорите. Ще ви ядосат, заради искания, за които нямате време. Не разчитайте на бързо примирие и не давайте обещания за по-късно изпълнение на желанията на колегите и близките си. На работното място се заемете с рутинните си задължения. Не разчитайте на промени. Възможни са приходи, макар и не големи. Не бързайте с инвестициите. Сподели:", "date": "2019.12.15", "title": "САМО В ПИК! Алена с ексклузивен хороскоп за неделя - Телците да избягват разговори с непознати хора, Близнаците да очакват разочарования"}
{"url": "https://pik.bg/%D0%BD%D0%B0-%D1%81%D0%B5%D1%80%D0%B3%D0%B8%D1%8F%D1%82%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-130-%D0%BE%D0%B1%D0%B5%D0%BA%D1%82%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D1%82%D1%8A%D1%80%D0%BD%D0%BE%D0%B2%D1%81%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D0%B4%D1%8A%D0%BB%D0%B3%D0%BE%D0%B2%D0%B5-news891425.html", "text": "130 фабрики, складови бази и производствени цехове във Великотърновска област са обявени за продажба. Причините за това са дългове и отказ на собствениците да развиват дейност, съобщава БНР. Голяма част от производствените и логистичните бази са в община Горна Оряховица. С най-висока цена от 9 млн. лв. е обявена новоизградена складова база с 8 000 квадратни метра застройка и двор от 42 декара. В Горна Оряховица за 8 млн. лв. агенции продават и промишлена база. Търсят се нови собственици на сладкарски фабрики, на предприятия за преработка и замразяване на плодове и зеленчуци, както и на модерни месопреработвателни предприятия, винарски изби и други. Собствениците на някои от базите тестват пазара, други се отказват от бизнеса, а трети имат задължения към държавата и банки и са обявили продажби преди да бъдат наложени запори, коментираха брокери. Сподели:", "date": "2019.12.15", "title": "На сергията: Продават 130 обекта във Великотърновско заради дългове"}
{"url": "https://pik.bg/%D0%BF%D1%80%D0%BE%D1%84-%D0%B4%D1%80%D0%B0%D0%B3%D0%BE%D0%BC%D0%B8%D1%80-%D0%B4%D1%80%D0%B0%D0%B3%D0%B0%D0%BD%D0%BE%D0%B2-%D0%BA%D0%B0%D0%BA%D0%B2%D0%B0-%D0%B5-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%E2%80%9E%D0%BF%D1%80%D0%B5%D0%B3%D1%80%D1%8A%D0%B4%D0%BA%D0%B0%D1%82%D0%B0%E2%80%9D-%D0%B3%D0%B5%D1%80%D0%B1-%D0%B1%D1%81%D0%BF-news890642.html", "text": "Традиция е по Коледа ние, българите, да си изпращаме подаръци. Даже децата, а при мен вече и внуците, редовно пишат писма на милия старец за това, което искат. Впрочем, за да съм в крак с повелите на модерното нововремие и най-паче с Истанбулската конвенция, би следвало да попитам защо няма и „Баба Коледа“? Защото при нас поне, противно на световното поверие, армаганите обикновено ги носи не онзи симпатичен белобрад старец от Финландия, ами нашите си баба и дядо... Ама ние май пак изпреварихме и модерното нововремие, и конвенцията. В смисъл че от миналата седмица, поне в парламента, си имаме и Дядо, и баба Коледа. „Добрият дядо“, естествено, е премиерът Борисов. А ролята на „лошата баба“ пак беше поверена на финансовия министър Горанов. Първият нарежда да се дадат малко повече субсидии за партиите, че нещо БСП го била закъсала финансово. Вторият реве, че трябва да изтръска проектобюджета си, за да ги намери. Ама ги намери де, след някаква извънредна сбирка на ръководствата на парламентарните групи при г-жа председателката. Какво са си говорили там, остана почти пълна държавна тайна. Е, от ДПС проплакаха, че май наистина двете „големи“ – ГЕРБ и БСП, са плеснали с ръце и са се прегърнали. Мога само да предполагам и същността на тази прегръдка – ей ви пари, ама спрете да искате предсрочни избори. И като че ли напоследък такива стенания от левицата секнаха... Да бъда обективен – при 3,5 милиона избиратели става дума за около 30 млн. лева на година. Въпросът обаче е принципен. Или по-скоро въпросите, защото са поне два. По-паметливите читатели вероятно не са забравили, че субсидията от близо 12 лв. на глас беше наложена от СДС преди 20 години. Костов си беше внушил, че ще управлява вечно и че това е една законна форма за финансиране на партийния му апарат. Е, не му се получи. Ама това със субсидиите явно се хареса и на всички след него, та някак си все пропускаха да го преразгледат. До миналата година, когато Бойко се ядоса на Корнелия и ги свали на лев за глас. А миналата седмица пък ги вдигна на осем... Нека поясня, че в света субсидиите за политическа дейност са нормална практика. Но не еднаква навсякъде. В най-любимата ни напоследък страна – САЩ, проблемът е решен чисто по американски. Парите идват само от спонсори, но срещу доказателство за произхода им. Нещо повече – колкото повече пари дадеш, толкова по-голям е шансът после да бъдеш назначен от победилата партия я за министър, я на някаква друга държавна длъжност. В неособено любимата ни пък напоследък държава – Франция (след „бандитското“ изказване на Макрон по наш адрес) държавата отпуска пари (немалко), но на депутатска глава, а не като при нас – и на невлезли в парламента партии. И там разни витковци, дончевици и т.н. си остават капо. В другата ни обаче любима държава – Германия, нещата са решени типично по немски: един глас – едно евро. И точка. Давам тези три примера с единствената цел да покажа, че в уважаващите себе си държави правилата, веднъж установени, почти не се променят. Което, освен че е хубаво, и е много полезно за мераклиите за участие в политиката. Защото едно е, когато другарката Нинова може да си позволи лукса да профука милиони за някаква партийна телевизия, разчитайки на субсидиите. И съвсем друго е, когато премиерът реши да ѝ ги спре и тя да се чуди откъде да ги извади. А трето е, когато Борисов ѝ върне част от парите и тя спре да се чуди. Ама тогава започваме да се чудим ние, избирателите – а срещу какво ѝ ги върна? И дали пък от ДПС не са прави за някакви потайни договорки? И каква е евентуалната цена на „прегръдката“? Защото на тази с американската посланичка вече я видяхме... На фона на тези бюджетни закачки и заигравки някак встрани остана вторият принципен въпрос – за поредния коледен подарък на „Добрия старец“ към част от пенсионерите. Представяте ли си – цели 40 лева на глава! И пак ще се върна към традициите на нормалните демократични държави. Там обикновено за Коледа дават т.нар. 13-а пенсия. И не „на калпак“, ами на основата на това колко си работил и на колко си се осигурявал през трудовия си стаж. Лично на мен ми се струва много по-справедливо. Пък и не изглежда като унизително подаяние от управниците, а като заслужено уважение към положен дългогодишен труд... Сподели:", "date": "2019.12.15", "title": "Проф. Драгомир Драганов: Каква е цената на „прегръдката” ГЕРБ-БСП"}
{"url": "https://pik.bg/%D0%B1%D0%BB%D1%83%D0%BC%D0%B1%D1%8A%D1%80%D0%B3-%D1%81%D0%BA%D0%BE%D1%87%D0%B8-%D0%BD%D0%B0-%D1%82%D1%80%D1%8A%D0%BC%D0%BF-%D0%B7%D0%B0%D1%80%D0%B0%D0%B4%D0%B8-%D0%BA%D0%BB%D0%B8%D0%BC%D0%B0%D1%82%D0%B8%D1%87%D0%BD%D0%B0%D1%82%D0%B0-%D0%BC%D1%83-%D0%BF%D0%BE%D0%BB%D0%B8%D1%82%D0%B8%D0%BA%D0%B0-news891459.html", "text": "Кандидатът за президент на САЩ от Демократическата партия Майкъл Блумбърг разкритикува остро американския президент Доналд Тръмп за отказа му да \"води\" по отношение на климатичните промени. Милиардерът и бивш кмет на Ню Йорк обяви плана си за справяне с климатичните промени, като си поставя за цел \"ускоряване на прехода към икономика, в чиято основа стои 100% чиста енергия\" до 2050 г., като се започне с 50% намаляване на въглеродните емисии до 2030 г. \"Президентът отказва да води по отношение на климатичните промени, така че останалите трябва да го направим\", подчерта Блумбърг. Миналия месец Белият дом официално уведоми Организацията на обединените нации (ООН) за оттеглянето на САЩ от Парижкото споразумение за климата от 2015 г., след като Тръмп обяви решението през 2017 г. и с това САЩ станаха втората страна в света след Сирия, която не е част от глобалното споразумение за ограничаване на глобалното затопляне до доста под 2 градуса по Целзий до 2100 г. в сравнение с нивата отпреди индустриалната епоха. Сподели:", "date": "2019.12.15", "title": "Блумбърг скочи на Тръмп заради климатичната му политика"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%B0%D1%8F-%D0%BC%D0%B0%D0%BD%D0%BE%D0%BB%D0%BE%D0%B2%D0%B0-%D0%B7%D0%B0%D0%BA%D1%8A%D1%81%D0%B0-%D1%81-%D0%BE%D1%87%D0%B8%D1%82%D0%B5-%D1%81%D0%BD%D0%B8%D0%BC%D0%BA%D0%B0-news890673.html", "text": "Нов аксесоар към визията си е прибавила Мая Манолова. От седмица насам провалилата се кандидатка за кмет на София вече носи очила с диоптър. „Сигурно от много четене на изборни резултати си е развалила зрението“, шегуват се потребители на социалните мрежи. Истината била, че Мая отдавна имала предписани очила, но избягвала да ги носи пред хората от суета, тъй като не се харесвала. Въпреки различията между бившата омбудсманка и лидерката на БСП Корнелия Нинова очевидно двете все пак имат общ вкус за някои неща като модата. Новите очила на Манолова изключително напомнят по външност един от чифтовете на Нинова с тази разлика, че Мая е заложила на модерната през този сезон ретро овална форма. За разлика от нея, Нинова пък е истински маниак на тема очила. От години те са неразделна част от нея и социалистката ги е превърнала в ефектен аксесоар към визията си, който сменя често. Според специалисти в продажбата на рамки за диоптрични очила тези на Манолова изключително напомнят изработката на моделите на френската марка „Картие“, която има над 100-годишна история в изработката на всякакъв вид аксесоари. Обикновените им видове рамки за диоптри, направени от семпли и неблагородни материали, са на цени между 600 и 800 лева, а тези, които са излети от 24-каратово злато, достигат до 2500 лева за чифт. Макар Манолова веднъж да се престрашила да застане пред камера с цайсите, все още избягвала да се снима навсякъде с тях и по улиците гледала да ги заменя със слънчеви очила, защото още не може да свикне с новия си по-интелектуален имидж. Сподели:", "date": "2019.12.15", "title": "САМО В ПИК И \"РЕТРО\": Мая Манолова закъса с очите (СНИМКА)"}
{"url": "https://pik.bg/%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%B4%D0%B0-%D0%BC%D0%B5%D0%B6%D0%B4%D1%83-%D1%86%D1%81%D0%BA%D0%B0-%D0%B8-%D0%BE%D1%81%D1%82%D1%80%D0%B8%D0%B5%D1%82%D0%BE-news891601.html", "text": "ЦСКА привлече в редиците си нападателя Ахмед Ахмедов от Дунав. Футболистът официално подписа своя договор с \"червените\" и от първия ден на зимната подготовка през януари ще се присъедини към новите си съотборници, съобщават от официалния сайт на \"армейския\" клуб. Към 24-годишния играч имаше засилен интерес и от други водещи родни отбори, но в крайна сметка решаващо се оказа личното му желание да заиграе на \"Армията\". Ахмедов споделя, че е изключително щастлив, че преминава в ЦСКА и естествено е много амбициран. Сподели:", "date": "2019.12.15", "title": "ОФИЦИАЛНО: \"ДА\" между ЦСКА и острието..."}
{"url": "https://pik.bg/%D0%BC%D0%B2%D1%80-%D1%81-%D0%BC%D0%B0%D1%81%D0%BE%D0%B2%D0%B8-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%82%D0%B5-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BD%D0%B8-news891605.html", "text": "От снощи МВР започна операция в цялата страна за контрол на движението по пътищата.  Причината за акцията са зачестилите катастрофи през последните дни, включително с деца, съобщава БНР. Операцията се провежда на територията на всички областни дирекции на МВР в страната. По заповед на главния секретар на МВР главен комисар Ивайло Иванов полицейските автомобили трябва да се движат с включени лампи, за да респектират водачите на пътя. Заради акцията на МВР по пътищата у нас са изкарани и допълнителни патрули, като на места са повикани и служители, които са в почивка. Действията се контролират от директорите на областните дирекции на МВР в страната и лично от главния секретар на МВР. Очаква се акцията на МВР да продължи и през предстоящите коледни и новогодишни празници, когато се очаква движението да бъде интензивно. В същото време и шофьори, и пешеходци смятат, че е необходимо по-голямо взаимно разбиране и толерантност на пътя. „Ако караш с голяма скорост, без значение, той, пешеходецът не се оглежда, че колата може и да не спре. Даже и да искам, на колата може да ѝ откажат спирачките -  коментира шофьор. - Не може да разбереш винаги дали искат да преминат. Има ли пешеходна пътека, просто трябва да имаш някакъв навик да спреш. Има случаи, когато стоят на пешеходната пътека, стоят и си говорят и реално ти не знаеш какво да правиш - дали да спреш или да продължиш“. „Има хора, които не знам защо имат книжка като цяло - реагира пешеходец. – Иначе, първо се оглеждам, после внимателно стъпвам и чак тогава тръгвам“. Сподели:", "date": "2019.12.15", "title": "МВР с масови проверки по пътищата заради катастрофите в последните дни"}
{"url": "https://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D1%87%D0%B5%D1%80%D0%BD%D0%B0-%D0%B3%D0%BE%D1%80%D0%B0-%D0%B4%D0%BE%D0%B3%D0%BE%D0%B4%D0%B8%D0%BD%D0%B0-news891543.html", "text": "Папа Франциск потвърди днес, че ще посети догодина Черна гора, съобщи в Туитър черногорското правителство, цитирано от държавните радио и телевизия. Визитата на папата ще има историческо значение, се отбелязва в съобщението. Франциск, който прие във Ватикана черногорския премиер Душко Маркович, похвали политиката на Черна гора по отношение на екуменизма, културата, екологията и хуманността във всички сфери на обществените отношения. След разговора с Папа Франциск, Душко Маркович се срещна и с държавния секретар на Ватикана кардинал Пиетро Паролин. Маркович посети и историческия архив на Ватикана. Сподели:", "date": "2019.12.15", "title": "Папа Франциск ще посети Черна гора догодина"}
{"url": "https://pik.bg/%D0%BD%D0%B5%D0%B4%D0%B5%D0%BB%D0%B5%D0%B2-%D0%BE%D1%82%D0%BD%D0%BE%D0%B2%D0%BE-%D0%B3%D0%B5%D1%80%D0%BE%D0%B9-%D0%B7%D0%B0-%D0%BA%D0%B0%D0%BD%D0%B0%D1%80%D1%87%D0%B5%D1%82%D0%B0%D1%82%D0%B0-news891674.html", "text": "Ботев (Пловдив) записа шеста поредна победа в първенството. \"Канарчетата\" се наложиха с 2:0 при гостуването си на Витоша в последен мач и за двата тима през годината. В началото на второто полувреме Тодор Неделев вкара фамозен гол, с който откри резултата, а в 80-ата минута Фернандо Виана удвои. Така \"жълто-черните\" събраха 28 точки и са на отлична позиция да атакуват топ 6 през пролетта. \"Тигрите\" остават на дъното в подреждането с 5 точки. През първото полувреме гостите бяха далеч по-активният отбор на терена. Само в първите 15 минути на мача пловдивчани имаха четири реални възможности за откриване на резултата. Първо Вутов стреля опасно, но топката се отби в крак на бранител, преди да стигне до очертанията на вратата. След това и Неделев проби опасно в полето на Витоша, но протегнат крак на защитник спря кълбото, отправено от лидера на \"канарчетата\". Последва и опасен изстрел на Лъчезар Балтанов, преди отново Вутов да шутира силно, но покрай вратата, акцентира \"Топспорт\". При изпълненията на ъглови удари от страна на състезателите на Ботев (Пд), някои от по-високите футболисти на домакините се връщаха в отбрана и заедно се справяха с опасностите. Удар на Неделев в средата на полувремето, отправен от много малък ъгъл, срещна дясната греда на вратата на младия Василев. Самият вратар на бистричани се намеси в три отделни случая, спирайки изстрели на Виана, Балтанов и Неделев. Веднага след подновяването на играта \"канарчетата\" откриха резултата. Неделев отбеляза страхотен гол, след като първо прокара топката между краката на Котев, а след това с мощен шут от над 25 метра с левия крак прати кълбото неспасяемо в горния ъгъл на вратата.. В 80-ата минута Ботев стигна до втори гол. Неделев проби през центъра и пусна отличен извеждащ пас за Фернандо Виана, който технично преодоля Василев за 0:2. До края на мача не се случи нищо запомнящо се. Сподели:", "date": "2019.12.15", "title": "Неделев отново герой за \"канарчетата\""}
{"url": "https://pik.bg/%D0%BF%D1%80%D0%BE%D0%B4%D0%B0%D0%B2%D0%B0%D1%87%D0%BA%D0%B0-%D0%BD%D0%B0-%D0%BE%D0%B1%D1%83%D0%B2%D0%BA%D0%B8-%D0%BE%D1%82-%D1%82%D0%B5%D0%BA%D1%81%D0%B0%D1%81-%D0%BE%D1%82%D0%BA%D1%80%D0%B8-%D0%BC%D0%B8%D0%BB%D0%B8%D0%BE%D0%BD%D0%B8-%D0%B2-%D0%B1%D0%B0%D0%BD%D0%BA%D0%BE%D0%B2%D0%B0%D1%82%D0%B0-%D1%81%D0%B8-%D1%81%D0%BC%D0%B5%D1%82%D0%BA%D0%B0-news891435.html", "text": "Продавачка на обувки от Тексас откри в банковата си сметка ... 37 милиона долара, съобщават световните агенции, цитирани от Нова телевизия. Младата жена била на работа в магазин в Далас, когато решила без повод да провери наличието в банковата си сметка. За огромна нейна изненада на екрана на телефона й се изписала огромната сума. Рут Балун се обадила веднага на съпруга си и му казала какво е станало. Той настоял да се свържат с банката и да ги уведомят. Оказало се, че не става дума за коледно чудо. Техническа грешка в централата на банката изпратила милионите в сметката на Рут. Банкерите си върнали обратно преведените пари. Рут коментира, че не е очаквала друго, но според нея не би било лошо да я наградят за тази коректност. Сподели:", "date": "2019.12.15", "title": "Продавачка на обувки от Тексас откри милиони в банковата си сметка"}
{"url": "https://pik.bg/%D0%B5%D0%BB%D0%B5%D0%BD%D0%B8%D1%82%D0%B5-%D0%B2-%D1%88%D0%B2%D0%B5%D1%86%D0%B8%D1%8F-%D0%BF%D0%BE%D0%B4-%D1%80%D0%B8%D1%81%D0%BA-%D0%B7%D0%B0%D1%80%D0%B0%D0%B4%D0%B8-%D0%B3%D0%BB%D0%BE%D0%B1%D0%B0%D0%BB%D0%BD%D0%BE%D1%82%D0%BE-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5-news891462.html", "text": "Представители на коренното население саами в Швеция се безпокоят, че промените в климата могат да сложат край на традиционния им поминък, защото северните елени гладуват, съобщи АП. Пасищата на елените вече са намалели заради минното дело и сечта. По традиция местните животновъди ги местят от високите планини на границата с Норвегия през лятото в горите на изток през зимата. Така се прави от векове. Заради затоплянето обаче снегът близо до почвата се заледява и животните не могат да се хранят. Тази година първият сняг в района падна много рано през есента, последван от дъжд. Така храната на елените се озова под дебел пласт лед и животните се отклоняват от традиционния си миграционен маршрут, търсейки нови пасища. Сподели:", "date": "2019.12.15", "title": "Елените в Швеция под риск заради глобалното затопляне"}
{"url": "https://pik.bg/%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B6%D0%B5%D0%BD%D0%B0-%D0%BD%D0%B0%D1%80%D1%83%D1%88%D0%B8%D0%BB%D0%B0-%D0%B7%D0%B0%D0%BF%D0%BE%D0%B2%D0%B5%D0%B4-%D0%B7%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-news891523.html", "text": "Жена е задържана за нарушаване на съдебна заповед. В четвъртък  около 8,50 часа е подаден сигнал от 75-годишна жителка на село Мещица, че при нея се намира 47-годишна, която нарушава заповед за защита от домашно насилие. Органите на реда реагирали незабавно и на място задържали извършителката. Наложена й е полицейска мярка за срок до 24 часа и ще бъде уведомена Районна прокуратура – Перник. Започнато е бързо производство и работата продължава, допълва \"Струма\". Сподели:", "date": "2019.12.15", "title": "Арестуваха жена, нарушила заповед за домашно насилие"}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B4%D0%B2%D0%B5-%D0%B1%D1%8A%D0%BB%D0%B3%D0%B0%D1%80%D0%BA%D0%B8-%D0%B2-%D0%BC%D0%B8%D0%BB%D0%B0%D0%BD%D0%BE-%D0%B7%D0%B0-%D0%BE%D0%B1%D0%B8%D1%80-%D0%BD%D0%B0-%D0%BA%D0%B8%D0%BF%D1%8A%D1%80%D1%81%D0%BA%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0-news891620.html", "text": "Две български гражданки бяха арестувани в Милано заради обир на кипърска студентка, съобщават италианските издания „Кориере дела сера“ и „Джорно“, цитирани от БТА и БНР. Двете жени, съответно на 38 и на 43 години, били заподозрени, че са обирджийки от патрулиращи полицаи, които ги проследили до магазин за обувки на централната улица „Данте“. Българските гражданки влезли там и едната взела обувки, преструвайки се, че иска да ги пробва. Тя се настанила на диванчето за пробване до 22-годишна кипърска студентка, която пробвала в този момент обувки и била оставила чантата си без наблюдение. Тогава обирджийката за 20 секунди отворила ципа на чантата и взела портмонето, намиращо се вътре. После двете жени напуснали магазина набързо, но веднага били заловени от наблюдаващите ги полицаи, които после върнали откраднатата сума от 45 евро на обраната студентка. Сподели:", "date": "2019.12.15", "title": "Задържаха две българки в Милано за обир на кипърска студентка"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BC%D0%B2%D1%80-%D1%81-%D0%B2%D0%B0%D0%B6%D0%BD%D0%B8-%D1%83%D1%82%D0%BE%D1%87%D0%BD%D0%B5%D0%BD%D0%B8%D1%8F-%D0%B7%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D1%81-%D0%B6%D0%B5%D0%BD%D0%B0-%D0%BD%D0%B0-%E2%80%9C%D0%BB%D1%8A%D0%B2%D0%BE%D0%B2-%D0%BC%D0%BE%D1%81%D1%82%E2%80%9D-news891626.html", "text": "Не се потвърждава информацията за пътен инцидент на автобусна спирка в София, съобщи пресцентърът на МВР. Поводът е информация, съобщена от Нова телевизия рано тази сутрин, че жена е била  блъсната от лека кола на Тази сутрин  в  7.05 часа екип на Спешна помощ е докарал в болница „Пирогов“,  от района на Лъвов мост, жена на 55 години. Тя била във видимо нетрезво състояние, според МВР. След  като дошла на себе си разказала, че снощи около 21 часа в района на пл. \"Македония\" е била \"блъсната от лека кола или камион\". Незабавно е проверен посоченият от жената район, прегледани са записите от камери за видеонаблюдение. Не са установени никакви данни за случил се пътен  или друг инцидент. Жената е настанена в Неврохирургията на „Пирогов“, със  сътресение, според МВР.. трамвайна спирка на бул. „Мария Луиза” и в тежко състояние. Сподели:", "date": "2019.12.15", "title": "Извънредно в ПИК: МВР с важни уточнения за инцидент с жена на “Лъвов мост”"}
{"url": "https://pik.bg/%D0%BF%D0%B5%D1%82-%D0%B2%D0%BB%D0%B0%D0%BA%D0%B0-%D0%B8-15-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%BF%D0%BB%D0%B0%D0%BC%D0%BD%D0%B0%D1%85%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B2-%D0%B8%D0%BD%D0%B4%D0%B8%D1%8F-news891493.html", "text": "Участниците в масови протести срещу приемането на нова версия на Закона за гражданството в Индия подпалиха най-малко пет влака в Западен Бенгал, както и 15 автобуса, от които пътници преди това са успели да слязат. Според телевизионния канал NDTV особено тежка ситуация се е развила в окръг Муршидабад, където на някои жп гари са унищожени билетните каси, а на персонала е нанесен побой, предава TACC. Протестиращите са блокирали пътища и жп линии, хвърлят камъни по превозни средства, разбиват магазини. Щатските органи на Западен Бенгал заявиха, че ще предприемат строги мерки срещу безредиците. По-рано се проведоха големи протести в съседния щат Асам, където най-малко трима протестиращи загинаха при демонстрации, довели до безредици и сблъсъци с полицията в Гувахати. Законопроектът, който вече получи официално одобрение, предвижда опростено предоставяне на индийско гражданство на немюсюлмани от няколко страни в Южна Азия - Пакистан, Афганистан и Бангладеш, ако те са изправени пред тормоз в родината си. Става дума за хора, изповядващи хиндуизъм, сикхизъм, джайнизъм, будизъм и християнство и живеещи в тези предимно мюсюлмански страни. Измененията не се прилагат за граждани на други страни в региона като Непал и Шри Ланка, както и за мюсюлмани. Законът предизвиква недоволството на мюсюлманите, които смятат, че документът нарушава конституцията, която обявява равенство за всички, независимо от религията. Представители на редица местни национални групи, които се опасяват, че стотици хиляди бежанци от съседен Бангладеш, които са намерили убежище в този регион, ще получат гражданство, което според тях заплашва местните жители. Сподели:", "date": "2019.12.15", "title": "Пет влака и 15 автобуса пламнаха по време на протести в Индия"}
{"url": "https://pik.bg/%D0%B4%D0%B5%D1%81%D0%B5%D1%82-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B1%D0%B8%D0%B2%D1%88-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D1%81%D1%83%D0%B4%D0%B0%D0%BD-%D0%B7%D0%B0-%D0%BA%D0%BE%D1%80%D1%83%D0%BF%D1%86%D0%B8%D1%8F-news891400.html", "text": "Бившият президент на Судан Омар ал Башир е осъден на 10 години затвор по обвинения в корупция, предава ТАСС, цитирана от „Фокус”. Първото решение на съда срещу Ал Башир е произнесено в специално съдебно заседание в столицата на Судан Хартум, излъчено по телевизия „Al Hadath“. Омар ал Башир, който управлява Судан 30 години, е отстранен от власт от военните с преврат на 11 април 2019 г. след месеци протести на фона на тежка икономическа ситуация в страната. Тогава армията пое контрола над държавата и създаде Временен военен съвет, разпускайки парламента и преустановявайки действието на конституцията. Сподели:", "date": "2019.12.15", "title": "Десет години затвор за бивш президент на Судан за корупция"}
{"url": "https://pik.bg/%D0%B3%D1%80%D1%8A%D0%BA-%D0%BF%D0%BE%D0%BB%D1%83%D1%87%D0%B8-%D0%B4%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BD%D0%B0-%D0%BE%D1%81%D1%82%D1%80%D0%BE%D0%B2-%D0%BA%D1%80%D0%B8%D1%82-news891618.html", "text": "Гръцки магисграти дадоха доживотен затвор на 60-годишен грък, който според доказателствата в съда, е убил на остров Крит 38-годишната Антонина Зоева, родена в град Сливен, съобщи БНР. Тялото ѝ не бе намерено и въпреки това съдът даде максимална присъда за умишлено убийство. По време на процеса подсъдимият не направи самопризнания, като отказа да посочи къде е погребал тялото на жертвата. Защитата направи неуспешен опит да прехвърли вината за изчезването на българката на друго лице. В колата и дома на осъдения разследващите намериха кръв от жертвата, което доказва извършеното умишлено убийство. Представени бяха и записи от охранителни камери, които са фиксирали, че убиецът е пренесъл трупа на жертвата извън населеното място. Полицията смята за малко вероятно да се открие точното къде е погребана Зоева, защото теренът е планински. Според свидетелските показания Антонина Зоева е живяла няколко месеца в дома на убиеца след което изчезва. Жестокото престъпление фокусира вниманието не само на властите, но и на гръцките медии. Сподели:", "date": "2019.12.15", "title": "Грък получи доживотен затвор за убийство на българка на остров Крит"}
{"url": "https://pik.bg/%D0%B1%D0%BE%D1%81%D0%BD%D0%B0-%D0%B8-%D1%85%D0%B5%D1%80%D1%86%D0%B5%D0%B3%D0%BE%D0%B2%D0%B8%D0%BD%D0%B0-%D1%81%D0%B5-%D0%B8%D0%B7%D1%80%D0%B0%D0%B2%D0%BD%D0%B8-%D1%81-%D0%B0%D1%84%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D1%81%D1%82%D1%80%D0%B0%D0%BD%D0%B8-%D0%BF%D0%BE-%D0%B1%D1%80%D0%BE%D0%B9-%D0%BD%D0%B0-%D0%B7%D0%B0%D0%B1%D0%BE%D0%BB%D0%B5%D0%BB%D0%B8%D1%82%D0%B5-%D0%BE%D1%82-%D0%BC%D0%BE%D1%80%D0%B1%D0%B8%D0%BB%D0%B8-news891497.html", "text": "Световната здравна организация предупреди, че е направена крачка назад, когато става дума за усилията в борбата против морбили, а според публикуваните данни по брой на заболелите тази година Босна и Херцеговина се оказа в една група с африканските страни, съобщи Танюг. Институтът за обществено здраве и здравните институции в Босна и Херцеговина се подготвят за нова вълна заради предстоящия сезон на грипа и вирусите, когато се увеличава и броят на заболелите от морбили. През изминалата година в Босна са регистрирани над 1400 заболели от морбили, съобщава порталът Кликс. Във Федерацията Босна и Херцеговина и в някои части на Република Сръбска бе обявена епидемия от морбили. Само във Федерацията Босна и Херцеговина досега са регистрирани 1331 случаи на заболели като има и два смъртни случая от морбили. Босна и Херцеговина по брой на заболелите е рамо до рамо с африканските страни, с Грузия, Украйна, Казахстан, Индия и някои страни от Южна Америка, в които са регистрирани 50 случая на един милион души население. Световната здравна организация апелира всички държави да осигурят висока степен на ваксинация срещу морбили. Сподели:", "date": "2019.12.15", "title": "Босна и Херцеговина се изравни с африканските страни по брой на заболелите от морбили"}
{"url": "https://pik.bg/%D0%BC%D0%B5%D1%80%D0%BA%D0%B5%D0%BB-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD%D0%B0-%D0%B7%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D0%B2-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news891507.html", "text": "Германия е изправена пред опасност от изнасяне на компании от различни сектори в чужбина поради недостиг на квалифицирана работна ръка, предупреди германската канцлерка Ангела Меркел, цитирана от ДПА. В редовния си седмичен подкаст Меркел изтъква необходимостта да се положат усилия за привличане на достатъчен брой специалисти. В противен случай според нея компаниите ще бъдат принудени да мигрират. Посланието е излъчено преди насрочената за понеделник среща на представители на германското правителство, работодателите и профсъюзите за имиграцията на квалифицирана работна ръка. Те ще обсъдят и как новият германски закон за привличане на висококвалифицирани имигранти да бъде задействан по-бързо. Законът трябва да влезе в сила на 1 март 2020 година и има за цел да улесни пристигането и оставането в Германия на квалифицирана работна ръка от страни извън Европейския съюз. \"Докато преди 15 години имахме проблем с наличието на 5 милиона безработни, днес проблемът е къде да намерим подходящите квалифицирани работници\", отбеляза Меркел. По думите й Германия иска да се възползва от собствения си потенциал чрез добро образование за колкото може повече хора. Според нея обаче е необходимо и да се привлекат квалифицирани кадри от Европейския съюз в Германия. Тя допълни, че в същото време трябва да се намерят и квалифицирани работници от страни извън ЕС. В момента в Германия работят 2,5 милиона граждани на страни от ЕС, уточнява ДПА. Сподели:", "date": "2019.12.15", "title": "Меркел притеснена за бизнеса в Германия"}
{"url": "https://pik.bg/%D0%BF%D0%BE%D1%82%D1%80%D0%B5%D1%81-%D0%BA%D1%80%D0%B8%D1%81%D0%BA%D0%BE-%D0%B4%D0%BE-%D1%81%D0%BA%D0%BE%D1%80%D0%BE-%D0%BF%D0%B5%D0%B5%D1%88%D0%B5-%D0%B7%D0%B0-%D0%B0%D0%BC%D1%84%D0%B5%D1%82%D0%B8-%D0%B8-%D1%81%D0%BE%D1%87%D0%BD%D0%B8-%D0%B4%D1%83%D0%BF%D0%B5%D1%82%D0%B0-%D0%B0-%D1%81%D0%B5%D0%B3%D0%B0-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0-%D0%B4%D0%B5%D1%82%D1%81%D0%BA%D0%B8-%D0%B8%D0%B3%D1%80%D0%B0%D1%87%D0%BA%D0%B8-%D1%81%D0%BD%D0%B8%D0%BC-news891249.html", "text": "Най-хлъзгавият представител на хип-хоп гилдията у нас, Криско, стана съвсем скоро баща. Шевовете на корема на приятелката му Цвети още не са зарастнали, но тя бе включена по спешност в реклама на магазин за детски играчки заедно с него. За досадния и евтино изглеждащ спот въобще няма да говорим. Но ще обърнем внимание на рекламодателя, за факта, че доскоро рапърът Криско пропагандираше употребата на забранени вещества в песните си - \"Бело Белисимо\", \"Дялкам Бяло\", \"Щото е маймуна\" и други, пише \"Лайвонлайн.бг\". С днешна дата рапърът рекламира детски играчки и влиза със странно музикално послание в домовете на милиони семейства. Изпълнителят, който пееше за \"най ми е готино в дупето ти сочно\", \"мога да я галя по дупара денонощно\", \"пуши от Ямайка\", \"покажи ми как го клатиш\" и други такива, сега се опитва да загърби миналото си, което включва и домашна еротична продукция за възрастни. Преди няколко години в търсене на начин да се прочуе, Криско публикува в мрежата клипче, на което подрастваща девойка го дарява с орални ласки. Сподели:", "date": "2019.12.15", "title": "ПОТРЕС: Криско до скоро пееше за амфети и сочни дупета, а сега рекламира детски играчки (СНИМКА)"}
{"url": "https://pik.bg/%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D0%BA%D0%B0%D1%80%D0%B4%D0%B0%D0%BC-%D0%B8%D0%B7%D0%B1%D1%8F%D0%B3%D0%B0---%D0%BE%D1%81%D1%82%D0%B0%D0%B2%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE-%D0%B1%D0%B5%D0%B7-%D0%BF%D0%B0%D1%80%D0%B8-news891513.html", "text": "Росица, майката на петте деца от Кардам, където се случи трагедията с 9-годишния Стефан, е избягала. Това съобщи Вили Димитрова, инициатор на благотворителната кампания за събиране на средства за подпомагане на многодетното семейство. „Научих ужасната новина от бабата. Днес бяхме на тържество на децата в първи клас в училище. Росица я няма от няколко дни. Никой не знае къде е. Оставила е дори децата без детските надбавки. Взела е тях и още 600 лева от картата на мъжа си – парите са от изравняване на заплатите му“, разказа бясната Вили пред „Монитор“. Оказа се, че Росица не е разведена, както твърдеше пред медиите, а съпругът й е в затвора. Кампанията продължава, категорична е Вили. Има събрани пари за ремонт на къщата, в която децата живеят с баба си и дядото. На 29 декември в общината ще бъдат отворени всички дарителски кутии, поставени в Кардам, в Генерал Тошево, в Добрич и Варна. Трагедията с мистериозната кончина на 9-годишния Стефчо потресе цялата държава. След всички експертизи стана ясно, че причина за смъртта на детето е отравяне с фосфин. Отровният газ бил в таблетки срещу гризачи, които пък били открити в направени дупки в стената, замазани отгоре с кал. Токсичното вещество става опасно при съприкосновение с вода. Влажната замазка още повече е ускорила отделянето на отровния газ. Таблетките били открити зад леглото на Стефан. Детето е било изложено на отровния газ около дванадесет часа. Момчето почина на 27 октомври, а часове след това две от сестрите му – на 7 и на 11 години, бяха настанени спешно в болница със същите симптоми – гадене, повръщане, коремна болка, диария, замаяност и неправилен сърдечен ритъм. Оказа се, че Стефан и сестрите му са спели заедно в една стая, а другите три деца от семейството, на които нищо не им стана, били в другата стая. Сподели:", "date": "2019.12.15", "title": "Майката на децата от Кардам избяга - остави семейството без пари"}
{"url": "https://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B2%D0%BB%D0%B8%D0%B7%D0%B0%D1%82-%D0%B2-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%BF%D0%BE%D0%BB%D1%88%D0%B0-news891505.html", "text": "Двете основни опозиционни партии в Полша обявиха днес кандидатите си за президентските избори през пролетта. Те, заедно с един независим кандидат, ще се изправят срещу държавния глава консерватор Анджей Дуда, съобщи Франс прес. Кандидатка на най-голямата опозиционна формация \"Гражданска платформа\" ще бъде Малгожата Кидава-Блонска. Тя е на 62 години и е бивша председателка на Сейма, долната камара на полския парламент. Завършила е факултета по философия и социология във Варшавския университет. Тя бе избрана след вътрешнопартийни избори, на които победи кмета на Познан Яцек Яшковяк. Полската селска партия ще бъде представена на изборите от 38-годишния Владислав Кошиняк-Камиш. Той е бивш министър на труда и обещава \"диалог, който да замени монолозите на сегашните политици\". Третят кандидат е журналист, писател и телевизионен водещ на име Шимон Холовня, на 43 години. Изборите ще бъдат през май или в началото на юни 2020 г. Сподели:", "date": "2019.12.15", "title": "Четирима влизат в надпреварата за президент на Полша"}
{"url": "https://pik.bg/%D0%B3%D0%B5%D0%BD%D0%B5%D1%80%D0%B0%D0%BB-%D1%82%D0%B2%D1%8A%D1%80%D0%B4%D0%B8-%D1%87%D0%B5-%D1%81%D0%B0%D1%89-%D0%BC%D0%BE%D0%B3%D0%B0%D1%82-%D0%B4%D0%B0-%D0%B4%D0%BE%D1%81%D1%82%D0%B0%D0%B2%D1%8F%D1%82-%D1%87%D0%BE%D0%B2%D0%B5%D0%BA-%D0%BD%D0%B0%D0%B2%D1%81%D1%8F%D0%BA%D1%8A%D0%B4%D0%B5-%D0%BF%D0%BE-%D0%B7%D0%B5%D0%BC%D1%8F%D1%82%D0%B0-%D0%B7%D0%B0-%D0%B5%D0%B4%D0%B8%D0%BD-%D1%87%D0%B0%D1%81-news891512.html", "text": "Пенсионираният американски генерал-лейтенант Стивън Кваст по време на речта си в колежа Hillsdale заяви, че САЩ разполагат с технологията да доставят човек навсякъде по света в рамките на един час. Изявлението на бившия ръководител на командването за обучение на авиацията в базата в Сан Антонио привлече вниманието на изданието The Drive, цитирано от РИА Новости. \"Тази технология може да бъде създадена днес и самостоятелно, а не като развитие на съществуващи разработки. Тя ще позволи на всеки да бъде доставен от всяка точка на Земята до всяко друго място за по-малко от час\", каза той. В същото време Кваст не уточни как точно функционира това изобретение. Както подчертава изданието, изявлението на генерал-лейтенант е направено на фона на изявления на други американски военни за някои явления, чиято природа не е обяснена в достъпни източници. Кваст подаде оставка през септември тази година. Изданието отбелязва, че причината за такова решение биха могли да бъдат неговите изказвания за космическите технологии. Сподели:", "date": "2019.12.15", "title": "Генерал твърди, че САЩ могат да доставят човек навсякъде по Земята за един час"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BD%D0%B4%D1%80%D0%B5%D0%B9-%D0%B6%D0%B5%D0%BB%D1%8F%D0%B7%D0%BA%D0%BE%D0%B2-%D0%B6%D1%83%D0%B6%D0%BE-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B3%D1%80%D0%B0%D0%BD%D0%B4%D0%B0-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news891495.html", "text": "- По първата тема - това е факт. Резултатите говорят за периода, в който Хубчев беше в националния отбор. Ние не бяхме побеждавали Холандия и Швеция не знам от колко време (\"трикольорите\" ни, под ръководството на Петър Хубчев, записаха по 3 точки срещу визираните топ опоненти в квалификации, преди да се радват и на стабилно представяне в Лигата). Нещата би трябвало да ги определяме по резултатите. И чак след това да мислим дали сме играли добре, дали сме имали шанс или не, защото и това не се изключва във футбола. Но при него резултатите показват, че той работи много добре. По отношение на Левски, какво да ви кажа... Да, има нещо, което все още може да се желае в играта на тима, но когато нямаш достатъчно добри футболисти с големи качества, трябва да направиш всичко възможно да печелиш точки както го правят в момента. Другото нещо, което на мен ми се нрави и ми харесва е, че налага доста млади играчи. По начало, на мен ми харесват всички български треньори и чужди нали, които налагат млади български футболисти. Това се случва в Левски, случва се и в много отбори. Например Илиан Илиев в Черно море. Ботев (Пловдив) с отличната си школа, която имат. - Това е много лесно да го кажа. Пак го определяме по резултатите. Видя се разликата каква е между чужденеца наставник и родния. Единият ги докара до дъното, без да го упреквам нали, а българският за 6 мача ги изкара на няколко точки от шестицата. Значи - повече доверие на нашето, българското. Може би там беше направена грешка с привличането на чужд треньор, или поне се отчита като неточност. Да не споменавам името му. Видя се, че с работата на български треньори, отборите вървят много по-добре. И много по-смело налагат млади играчи родни. То не е само да се гледа представянето на А-тима на България при мъжете. Трябва да се върнем към младежкия ни национален състав, към юношеския. Защото, според мен, не може да искаме добри резултати в националните ни гарнитури, ако 90 процента от играчите са резерви в клубните си отбори. - Моето мнение е, че по някакъв начин трябва да се стимулират треньори и клубове, които пускат по-млади български играчи да участват. В зависимост от времетраенето на участието в срещата и самия брой на мачовете. - Това е школа, школа. Най-добрата школа в света за млади таланти, според мен. - Във всички случаи няма да направят грешка, стига да подберат правилните хора. В момента се оказва, че Робърта е много правилен избор. И публиката го харесва, предполагам, че и той се чувства щастлив тук с добрите си изяви, головете, които вкарва. И той е още много млад, има още много, много време, в което да расте. - Да, ето един пример за Стаси. Затова и казах, че треньорите, които налагат млади български играчи, ги подкрепям изцяло. Дори и в 2-3-4-5 мача да не се представят добре. Стаси е на 20 години, а той лека-полека става водеща фигура. - Да, в младежкия направи толкова хубави мачове. Особено пък последния с Полша. - Изобщо и головете и играта... Трябва да се помага по един или друг начин, както ви казах с налагането на тези млади български футболисти, за да може след 2-3-4 години и А-националния ни отбор да е много по-напред. Както сега се виждат силни резултати за юношеския ни национален тим, младежкия, благодарение на това, че тези футболисти, които се подвизават в младежкия национален особено - 90 процента от тях са титуляри в отборите си, и то в елитната група. А ако бяха резерви? Нищо нямаше да стане. - Първо трябва да мине срещата с Локомотив (Пд), за да се поизяснят нещата. Всеки живее с някаква надежда, че от следващия полусезон ще направи по-добра селекция, по-добра подготовка и отборът ще му е по-добър. Затова трябва да се изчака да завърши мача на \"Лаута\". Важна е и срещата между Славия и Лудогорец също от последния есенен кръг на шампионата. Купата, да, естествено ако се елиминира Лудогорец от турнира основните конкуренти за спечелването намаляват доста - остават ЦСКА, Ботев (Пд), Локомотив (Пд)... - О, това е изчистено вече, което е много добре. Това е изчистено, че няма еди кой си от УЕФА, от европейски клуб, или от друг клуб от света да съди Левски. Мисля, че това е много добре за авторитета и се чувства вече, че в клуба има финансова стабилност, което е едно от най, най-важните неща. Треньорите работят добре, екипът работи добре. Малко ме притеснява това, че публиката не винаги е многобройна. Даже доста ме притеснява. Но се надявам в бъдеще феновете да имат по-голяма увереност, да им идва отвътре да ходят на стадионите, а не да се подканят. - И това си оказва влияние. Но всички имат вина за това - и ръководители, и отбори, и състезатели, всички. - Ако си спазват стратегията, която са си начертали. Това нещо не става отведнъж. Когато си бил закъсал и финансово, и спортно-технически и за месец-два-три да оправиш всичко. Трябва да има програма, която да се следва и да се спазва. Както е и в световен мащаб. Ние виждаме колко много грандове закъсват. Да не говорим за Милан. - А в момента се намира по средата на таблицата в Италия. Да, сега и в България исторически грандове не се радват на най-добрите си сезони. И Левски, и ЦСКА. Но рано или късно всеки от тях ще си намери мястото, където трябва да е. Но Лудогорец иначе са организационно във всяко едно отношение са колкото и на някой да му се струва неприятно - доста, доста напред. Трябва много работа и то работа в правилната посока. А не само да се говори, или да се говорим едно, а да се прави друго. В правилната посока са според мен. - Пожелавам им много дни изпълнени с радост, щастие и любов в личния живот и по стадионите, залите... Сподели:", "date": "2019.12.15", "title": "САМО В ПИК: Андрей Желязков-Жужо с горещ коментар за гранда от \"Герена\""}
{"url": "https://pik.bg/%D1%80%D1%83%D1%81%D0%B8%D1%8F-%D0%B8-%D0%B3%D1%8A%D1%80%D1%86%D0%B8%D1%8F-%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D1%87%D0%B5%D1%80%D0%BD%D0%BE%D0%BC%D0%BE%D1%80%D1%81%D0%BA%D0%B8%D1%8F-%D1%80%D0%B5%D0%B3%D0%B8%D0%BE-news891397.html", "text": "Русия и Гърция започват проект за създаване на център за информация за развитието и добрите практики за Черноморския регион. Това се случи след среща на Съвета на министрите на външните работи на Организацията за черноморско икономическо сътрудничество (ЧИС), съобщи Министерството на външните работи на Русия, предава РИА „Новости”, цитирана от „Фокус”. „Русия и Гърция започват международен проект за създаване на център за информация и добри практики в областта на целите за устойчиво развитие на Черноморския регион, финансиран от руския доброволен принос към ЧИС“, посочват от министерството. Отбелязва се, че на срещата са разгледани въпросите, свързани с взаимодействието, включително финанси, транспорт, малки и средни предприятия, култура, туризъм, информационни и комуникационни технологии, насърчаване на инициативите за улесняване на търговията, възможността за институционализиране на отношенията между ЧИС и Евразийския икономически съюз, развитието на сътрудничеството между ЧИС и Европейския съюз. Сподели:", "date": "2019.12.15", "title": "Русия и Гърция стартират проект за създаване на център за информация за Черноморския регион"}
{"url": "https://pik.bg/%D1%83%D0%BA%D1%80%D0%B0%D0%B9%D0%BD%D0%B0-%D0%BF%D0%B0%D0%BA-%D0%B7%D0%B0%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%B8%D0%BD%D0%B8-%D0%BA%D0%B0%D1%81%D0%BA%D0%B8-%D0%BD%D0%B0-%D0%BE%D0%BE%D0%BD-%D0%B2-%D0%B4%D0%BE%D0%BD%D0%B1%D0%B0%D1%81-news891527.html", "text": "Украйна може да се върне към идеята за разполагането на мироопазващ контингент на ООН (т. нар. \"сини каски\") в Донбас, ако признае невъзможността за разрешаване на конфликта въз основа на Минските споразумения. Това обяви украинският външен министър Вадим Пристайко в ефира на местна телевизия. По думите на украинския първи дипломат сега киевските власти \"се опитват да направят всичко в рамките на Минските споразумения\". \"И когато разберем, че в рамките на Минските споразумения не можем да говорим за нещо ново, тогава ще преминем към следващата стъпка\", изтъкна Пристайко. Той отбеляза, че следващата стъпка най-вероятно щяла да бъде разполагането на мироопазващ контингент. Той също така подчертал, че екипът на президента Володимир Зеленски \"има някои планове относно това\". Украйна вече излезе с идеята да бъдат разположени миротворци на ООН в Донбас. В Киев настояват, че мисията трябва да има широк мандат и да бъде разположена на територията на целия регион до границата с Русия. Руският президент Владимир Путин от своя страна подкрепи предложението за разполагане на мироопазващ контингент в Югоизточна Украйна, но подчерта, че мисията трябвало да бъде разположена само по линията на съприкосновение, а нейната функция можела да бъде единствено да гарантира сигурността на служителите на Организацията за сигурност и сътрудничество в Европа (ОССЕ). Сподели:", "date": "2019.12.15", "title": "Украйна пак заговори за \"сини каски\" на ООН в Донбас"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B4%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%B2%D0%B5%D1%82%D0%B0-%D0%B0%D0%BD%D0%B0-%D1%81-%D0%BD%D0%B0%D0%B9-%D0%BD%D0%BE%D0%B2%D0%B8-%D0%B4%D0%B0%D0%BD%D0%BD%D0%B8-%D0%B7%D0%B0-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D0%BB%D1%8A%D1%81%D0%BD%D0%B0%D1%82%D0%BE%D1%82%D0%BE-%D0%BE-news891617.html", "text": "Детето, пострадало на бул. \"Драган Цанков\", е в стабилно състояние, няма пряка опасност за живота му. Това каза директорът на УМБАЛ \"Св. Анна\" д-р Славчо Близнаков на брифинг. \"Детето е в ясно съзнание, контактно, адекватно. Захранва се през устата. Състоянието му позволява утре да пристъпи към подготовка за първата от възстановителните операции, която касае лицево-челюстните травми. На втория етап ще се прецени след допълнителни изследвания какво да се направи за счупената ръка\", обясни директорът на болницата. \"След допълнителни изследвания ще видим дали и мобилизацията, която е поставена на ръката, е довела до размествания. Ако има разместване, ще се пристъпи към оперативно наместване с цел по-бързо заздравяване. Детето вече е изправено до леглото, направило е две-три крачки и отново е легнало, защото все пак преживяло е доста тежка травма и не искаме да рискуваме\", допълни той. \"След извършване на двете операции, няколко дни след това то може да бъде освободено вкъщи\", каза още д-р Близнаков. Сподели:", "date": "2019.12.15", "title": "ИЗВЪНРЕДНО: Директорът на болница \"Света Ана\" с най-нови данни за състоянието на блъснатото от кола на НСО дете"}
{"url": "https://pik.bg/%D0%B5%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%BE-%D0%B4-%D1%80-%D1%81%D1%82%D0%B8%D0%BB%D1%8F%D0%BD%D0%BE%D0%B2%D0%B0-%D0%BE%D1%82-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D1%81-%D1%82%D1%80%D0%BE%D0%B3%D0%B0%D1%82%D0%B5%D0%BB%D0%B5%D0%BD-%D1%80%D0%B0%D0%B7%D0%BA%D0%B0%D0%B7-%D0%B7%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D0%BB%D1%8E%D0%B1%D0%BE%D0%B2---%D1%81%D0%BB%D1%83-news890590.html", "text": "Актрисата Ралица Паскалева, която зрителите на \"Откраднат живот\" обожават, умили социалните мрежи с емоционален разказ за първата си голяма любов, видя ПИК. С нея екранната д-р Стилянова била разделена близо 15 години, но дори и след толкова много време, но на неочакваната им среща двамата се познали от пръв поглед. И не, не става дума за мъж... А за Орландо - първия кон, на който 10-годишната Ралица се научила да язди. \"Когато за първи път се качих на седлото, бях може би на 10 години, на хиподрума в Русе с треньор Илиян Искъров!Любимият ми кон се казваше Орландо - една огромна любов на четири крака! С времето и ангажиментите ми все не успявах да прекарвам толкова време на базата, колкото ми се искаше\", започна разказата си Паскалева. Преди около пет години тя подновила тренировките си по езда, заради участието си в канадско-българската продукция \"В името на краля 3\" ( ). В лентата Ралица играе принцеса войн. \"Мечтаех всичките ми сцени да бъдат заснети от мен самата. Тогава, един ден, разхождайки се из конюшните на конна база \"Хан Аспарух\" срещнах случайно Орландо! Той също от години вече живееше в София и... Да, познахме се - дори да не ви се вярва! Тогава осъзнах с пълна сила, че връзката с коня не е просто да прекараш време на седлото върху гърба му!\", сподели още звездната актриса. \"И започнах всичко отначало! Лятото преди снимките на филма прекарах около 3 месеца в ежедневни тренировки и грижи по конюшните на Хиподрума! Денят започваше в 5 сутринта - почистване, оседлаване, сресване на гривата, езда! Носех торби с моркови, ябълки, а често и захарчета за награда (конете обичат да бъдат възнаградени за добре свършената работа.) Въпреки изморителната физическа работа аз се чувствах по-щастлива от всякога! Заредена с особено магична енергия. Припомних си много за ездата, а научих и много нови неща от Илиян в Русе и другите ми треньори в София! Успяхме да заснемем и филма, въпреки че имахме дори лек инцидент по време на една от тренировките!\", пише д-р Стилянова. Тя си припомни тази история около поредната си среща с най-благородните животни. Преди няколко дни Ралица посети конната база на Христо Найденов, за да поязди Арко и Пасифик, а и да се запознае с всички останали обитатели на базата - от конете, до котките и кучетата. \"Плюс една малка декоративна козичка на име Тоши, която живее с понитата там! Благодаря на Христо и Лорена, че ми позволиха да прекарам скъпоценно време с обичните им коне - безкрайно уважавам хора, които са посветили живота си в грижи за тези спиращи дъха красиви животни\", разкри напълно сърцето си Ралица. А ездата й увековечи в красиви кадри фотографката Мирослава Дерменджиева. Сподели:", "date": "2019.12.15", "title": "ЕМОЦИОНАЛНО! Д-р Стилянова от \"Откраднат живот\" с трогателен разказ за първата си любов - случайна среща ги събра след 15-годишна раздяла (СНИМКИ)"}
{"url": "https://pik.bg/%D0%BF%D0%BE%D1%81%D1%80%D0%B5%D0%B4-%D0%B7%D0%B8%D0%BC%D0%B0-%D0%BD%D0%BE%D1%80%D0%B0-%D0%BD%D0%B5%D0%B4%D0%BA%D0%BE%D0%B2%D0%B0-%D0%BF%D1%80%D0%BE%D1%81%D1%82%D0%B8%D1%80%D0%B0-%D0%BF%D1%80%D0%B0%D0%BD%D0%B5%D1%82%D0%BE-%D0%BF%D1%80%D0%B0%D0%BD%D0%B5%D1%82%D0%BE-%D0%B3%D0%BE%D0%BB%D0%B0-%D1%81%D0%BD%D0%B8%D0%BC%D0%BA%D0%B0-news891176.html", "text": "Секс пръска Нора Недкова дори и на балкона. Плеймейтката се показа чисто гола на малката си тераса, където най-вероятно се кани да просне прането. Феновете на русото миньонче се притениха да не й настине дупето. Недкова рецитира текст от песента на Михаела Филева \"Изгубени в рая\" под изключително провокативната си разголена снимка, пише ежедневник. \"Свалям всички бариери...А ЗНАЕШ, ЧЕ СЪМ BРЪХ, КОЙТО ТРУДНО СЕ КАТЕРИ!\", припява красноречиво Недкова от балкончето. Сподели:", "date": "2019.12.15", "title": "ПОСРЕД ЗИМА: Нора Недкова простира прането прането гола (СНИМКА)"}
{"url": "https://pik.bg/%D1%82%D1%80%D0%B8%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BA%D0%BF%D0%BF-%D0%B2-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news891751.html", "text": "Трима служители на реда бяха убити при нападение на на контролно-пропускателен пункт в Херат, столицата на едноименната провинция в североизточен Афганистан, съобщи 1TV, цитирана от TACC. Според информацията двама нападатели са били ликвидирани. По-късно телевизионният канал Tolo News, позовавайки се на местната полиция, заяви, че четирима души са ранени в същия град в резултат на експлозия на граната в кафене. Информация за състоянието на пострадалите не се привежда. Сподели:", "date": "2019.12.15", "title": "Трима полицаи са загинали при нападение срещу КПП в Афганистан"}
{"url": "https://pik.bg/%D1%81%D1%83%D0%BF%D0%B5%D1%80-%D1%81%D1%83%D0%BF%D0%B8%D1%87%D0%BA%D0%B8-%D1%81%D1%80%D0%B5%D1%89%D1%83-%D0%B3%D1%80%D0%B8%D0%BF%D0%B0-%D0%B8-%D0%BD%D0%B0%D1%81%D1%82%D0%B8%D0%BD%D0%BA%D0%B0%D1%82%D0%B0-news890629.html", "text": "Ето три здравословни и вкусни идеи, които ще ви помогнат да се справите с хремата и настинката. Когато човек е болен, често няма апетит, но е важно да приема достатъчно течности. Затова в тези моменти на здравословно неразположение, супите се оказват най-верния избор. С правилните съставки те се превръщат в лечебен еликсир срещу хремата и настинките. В студените есенни дни, когато организмът ни е лесно податлив на настинки и хрема, супата е едно от вълшебните лекарства в менюто ни. Ако подберете правилните съставки, супата се превръща в източник на витамини и минерали, с които да помогнем на тялото да се справи със симптомите на болестта. Пилешката супа е препоръчвана като лек за простудата в продължение на стотици години. Тя е изключително богата на витамини, минерали и протеини, хранителни вещества, от които тялото се нуждае в по-големи количества при настинка. Лекарите съветват пилешката супа да се  и приема още при първите наченки на грип , изразяващи се с отпадналост, умора, температура, главоболие, кашлица. Съчетаваща в себе си изобилие от съставки, тази супа помага да се възстановим по-бързо от неразположенията и дори да засилим имунитета си. В свареното пилешко месо се съдържа протеинът цистеин, който действа благоприятно върху възпаленията и отока на лигавицата. В бялото месо има много цинк, важен за имунната система. Зеленчуците в супата - моркови, лук, чесън, магданоз, са източници на значими вещества като Витамин А, Витамин В-комплекс, магнезий, желязо, калций... Лучената супа е друга класическа рецепта, на която се приписват лечебни свойства . Лукът съдържа ценни вещества, които извеждат от тялото излишния секрет и токсините. Когато приготвят тази супа, може да добавите и лют червен пипер. Консумирането на пикантни храни втечнява хремата и изчиства синусите. А освен за намаляване на хремата, капсаицинът може да помогне и за намаляване на кашлицата. Зеленчуковите супи носят витамини и минерали на организма. Те са едновременно засищащи, питателни и имуностимулиращи. Ето рецепта за идейна витаминозна зеленчукова супа: Необходими са морков, лук, чесън, магданоз, целина, домати, картофи, тиквички, зелен фасул, чушки, грах, копър. Първо задушавате в мазнина нарязаните лук, морков, чесън, магданоз и целина. После прибавяте настърганите домати, бульон и сол. Изчакайте да заври преди да прибавите нарязаните на кубчета картофи и тиквички, зеления фасул, нарязаните чушки и граха. Оставете супата да ври, докато зеленчуците омекнат. А преди да сервирате добавете ситно нарязания копър. Сподели:", "date": "2019.12.15", "title": "Супер супички срещу грипа и настинката"}
{"url": "https://pik.bg/%D1%81%D0%BC%D0%BE%D0%BB%D1%8F%D0%BD-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%BA%D0%B0%D0%BB%D0%B5%D0%BD%D0%B4%D0%B0%D1%80%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%B2-%D0%BF%D0%BE%D0%BC%D0%BE%D1%89-%D0%BD%D0%B0-%D0%B4%D0%B5%D1%86%D0%B0-news891496.html", "text": "За втора поредна година от общината в Смолян обяви конкурс за красиви снимки от района. Участниците са стотици, а фотосите - невероятни. Снимките, които са на календара, и тези, събрали най-много харесвания, са изложени в сградата на общината. Календарът за следващата година отново ще бъде продаван благотворително, като парите ще се слагат в специално предназначени за това кутии. Той струва 5 лева, а събраните средства ще бъдат дарени на две дечица от Смолянското село Смилян, които се нуждаят от помощ. Това са 8-месечният Денислав Сираков и 10-месечната Радина Кулаклиева. За лечението на двете деца в Турция са необходими средства, които са непосилни за семействата им. Календарът може да бъде закупен от общината и в няколко търговски обекта в града. Той може да бъде изпратен и със спедиторска фирма, като желаещите могат да пишат на лично съобщение на страницата във Фейсбук на общината. Сподели:", "date": "2019.12.15", "title": "Смолян организира конкурс за календарни снимки в помощ на деца"}
{"url": "https://pik.bg/%D1%81%D0%BD%D0%B5%D0%B6%D0%BD%D0%B0%D1%82%D0%B0-%D0%B1%D1%83%D1%80%D1%8F-%D0%B2-%D0%B8%D1%81%D0%BB%D0%B0%D0%BD%D0%B4%D0%B8%D1%8F-%D0%BE%D1%82%D0%BD%D0%B5-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D0%B4%D0%B5%D1%82%D0%B5-news891405.html", "text": "Необичайно силна снежна буря в Исландия причини смъртта на един човек, предаде ДПА, цитирпана от „Дарик”. Полицията съобщи, че тяло е било открито в река в отдалечен район в северната част на страната. Смята се, че то е на 16-годишно момче, което е в неизвестност от сряда. Исландия бе връхлетяна през последните дни от бури - според някои най-силните от 40 години. Най-засегната бе северната част на страната, където над 20 000 души останаха без ток. Много основни пътища бяха блокирани. Сподели:", "date": "2019.12.15", "title": "Снежната буря в Исландия отне живота на дете"}
{"url": "https://pik.bg/%D1%80%D1%83%D1%81%D0%BD%D0%B0%D1%86%D0%B8-%D0%B8-%D1%8F%D0%BF%D0%BE%D0%BD%D1%86%D0%B8-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D1%82-%D0%BB%D1%83%D0%BD%D0%B5%D0%BD-%D1%80%D0%BE%D0%B1%D0%BE%D1%82-news891532.html", "text": "Руски и японски учени ще създадат съвместен проект за робот, който да работи на Луната, съобщи изпълнителният директор на руската компания Евгений Дудоров, цитиран от БГНЕС. “Японските колеги мислят съвсем като нас по отоношение на това да се проектира и създаде роботизирана система за изследване на близката и далечната вселена”, каза Дудоров. Според него японската компания е специализирана в антропоморфни роботи и използва специални контролери, които ще могат да имитират човешките действия за извършване на определени манипулации на Луната. Предварително споразумение за разработка на проекта е постигнато тази седмица, когато японски специалисти са посетили Москва. Сподели:", "date": "2019.12.15", "title": "Руснаци и японци разработват лунен робот"}
{"url": "https://pik.bg/%D0%B7%D0%B0%D1%81%D0%B8%D0%BB%D0%B5%D0%BD-%D0%B8%D0%BD%D1%82%D0%B5%D1%80%D0%B5%D1%81-%D0%B7%D0%B0-%D0%B4%D0%B0%D1%80%D1%8F%D0%B2%D0%B0%D0%BD%D0%B5-%D0%BD%D0%B0-%D0%BA%D1%80%D1%8A%D0%B2-%D0%B2-%D0%B3%D0%BE%D1%80%D0%BD%D0%B0-%D0%BE%D1%80%D1%8F%D1%85%D0%BE%D0%B2%D0%B8%D1%86%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BD%D0%BE-%D0%BE%D1%82-%D1%83%D1%87%D0%B5%D0%BD%D0%B8%D1%86%D0%B8-news891494.html", "text": "При засилен интерес премина акцията по доброволно кръводаряване в Горна Оряховица, организирана от Младежкия червен кръст в училище „Вичо Грънчаров“ и отделението по хематология във Велико Търново, предава БНР. Освен, че е полезно за здравето, кръводаряването спасява и животи, обясни смисъла на инициативата Ивелин Атанасов от Младежкия червен кръст: „В навечерието на коледните празници и Нова година изключително голяма нужда има на кръв“. Отделението по трансфузионна хематология в областната болница във Велико Търново има нужда от кръв от всички групи, заради увеличения брой нуждаещи се, посочи д-р Милена Мирчева: „А те не са малко - деца, родилки, при катастрофа. Да направят добро, който има възможност и е здрав, да кръводари“. На апела откликваха много горнооряховци – дългогодишни кръводарители като учителката по математика Росица Христова и участващи за първи път като Валентин Вълев: „Случвало се е на мой близък, събирах кръводарители. Сега реших и аз да даря, за да може да помогна на други хора“. „За 32-ри път дарявам и много ми се иска да имам последователи, защото сакчето от 410 милилитра е границата между живота и смъртта“. Сподели:", "date": "2019.12.15", "title": "Засилен интерес за даряване на кръв в Горна Оряховица, организирано от ученици"}
{"url": "https://pik.bg/%D1%81%D0%B0%D0%BC%D0%BE-2-%D0%BC%D0%B0%D1%80%D0%BA%D0%B8-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80-%D0%BF%D1%80%D0%B0%D0%B2%D1%8F%D1%82-%D0%B8%D1%81%D1%82%D0%B8%D0%BD%D1%81%D0%BA%D0%B8-%D1%88%D0%BE%D0%BA%D0%BE%D0%BB%D0%B0%D0%B4-news891510.html", "text": "Повече захар, по-малко какао и добавено палмово масло –това на практика съдържат най- разпространените шоколади в търговската мрежа у нас според „Активни потребители”. Само 2 от 27 тествани марки отговарят на изискването за шоколад на Европейския съюз – а именно да има над 35% обща какаова маса. Останалите 25 могат да се считат за млечен шоколад. Анализът на етикетите в проучваните продукти показва изключително високо съдържание на въглехидрати. При 22 от 27 марки количеството на захарта е 50% и повече, а при 4 достига 60%. Само при 5 шоколада захарта е под 50%. „Установяваме стремеж към икономисване на какао , а какаото е най-важната съставка в шоколада, тя е и най-скъпата разбира се. Неслучайно европейското законодателство е установило минимална норма от 35 %, обясни Богомил Николов от „Активни потребители”, цитиран от Би Ти Ви. В теста са включени 27 търговски марки шоколади закупени от различни търговци. От проучването са изключени тъмните шоколади поради отсъствието на национални и европейски критерии за тяхното качество. Всичките 27 марки шоколад са сглобени от какаова пудра и какаово масло. Нито един не е направен по оригиналната рецепта с шоколадов ликьор. Само при една марка е спомената държавата на произход на суровината. При 17 от тестваните 27 марки се установява влагане на нетипични суровини. При 7 е добавяна растителна, основно палмова мазнина. Други 7 марки съдържат технологичната добавка Е476 (полиглицерол полирицинолеат), а една Е 492 (сорбитан тристеарат). В 6 е добавяна лактоза, а при други 4 се прибавя лешникова паста без това да е отбелязано в наименованието на шоколада на лицевата страна на етикета, което представлява риск за алергичните потребители. При нито една марка не е описано количеството на добавяната растителна/палмова мазнина, която трябва да е до 5% (критерий на ЕС). Анализът на етикетите показва изключително високо съдържание на въглехидрати, най-вече захар, в проучваните шоколади, посочват от „Активни потребители“. На практика продаваните на нашия пазар шоколади се състоят основно от захар. Само при един продукт общата какаова маса е повече от захарта. Основните изводи от изследването на „Активни потребители” са, че в търговската мрежа не се продава шоколад отговарящ на критериите на ЕС, а млечен шоколад, отличаващ се с понижено съдържание на какао. Няма нито една марка произведена по оригинална технология от шоколадов ликьор. Масово шоколадите съдържат твърде голямо количество добавена захар, 50% и повече, което създава здравен риск за потребителите. В повече от половината (17 от 27) от предлаганите продукти се влагат нетипични компоненти като палмова мазнина и технологичната добавка Е476. При повечето търговски марки информацията на етикетите е поднесена нечетливо за потребителите. В България досега не е известно да са извършвани лабораторни тестове за качество и безопасност на шоколадите, въпреки предупрежденията за наличие на такива. На национално и европейско ниво няма метод за проверка на основния критерий за качество на шоколада – съдържанието на обща какаова маса. Сподели:", "date": "2019.12.15", "title": "Само 2 марки на българския пазар правят истински шоколад"}
{"url": "https://pik.bg/%D0%B8-%D0%B4%D0%BD%D0%B5%D1%81-%D0%B5-%D0%BF%D1%80%D0%B0%D0%B7%D0%BD%D0%B8%D0%BA-%D0%BE%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-%D0%B3%D0%BE-%D0%B6%D0%B5%D0%BD%D0%B8%D1%82%D0%B5-%D0%BA%D0%BE%D0%B8%D1%82%D0%BE-%D0%BD%D0%BE%D1%81%D1%8F%D1%82-%D0%B5%D0%B4%D0%BD%D0%BE-%D0%BE%D1%82-%D0%BD%D0%B0%D0%B9-%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B8%D0%BC%D0%B5%D0%BD%D0%B0-news891441.html", "text": "На 15-годишна възраст бил ръкоположен за дякон на папа Анаклет, а като станал 18-годишен получил сан презвитер. На 20 г. бил възведен в сан епископ Илирийски и скоро се показал на висотата на своето звание със светостта на живота си и с дейно разпространение и укрепване на християнството сред паството си. Слухът за неговата успешна дейност в полза на преследваното християнство достигнал до Рим. Император Адриан го извикал и след много изтезания заповядал да обезглавят този Христов изповедник. Поразен от чудесата, станали при изтезанията на Елевтерий, до когото не се докоснали пуснаните срещу него зверове и който сред огъня останал невредим, сам префектът Коривон се обърнал към Христа и приел заедно с Елевтерий мъченическа смърт. Пострадала и майката на Елевтерий, Антия, която дошла да целуне умрелия си син. Тя също била обезглавена. Били посечени с меч още и двамата мъчители на Елевтерий, които по време на мъченията повярвали в Христа. Мощите на свещеномъченик Елевтерий сега се намират в Рим, в църквата \"Св. мъченица Сусана\". - Св. Елевтерий, римлянин от знатен произход, получил от майка си Антия, обърната в християнство от самия апостол Павел, християнско възпитание. Получил и добро образование, той от младини се посветил да служи на Бога. Сподели:", "date": "2019.12.15", "title": "И ДНЕС Е ПРАЗНИК: Отбелязват го жените, които носят едно от най-красивите имена"}
{"url": "https://pik.bg/%D0%B2%D1%8F%D1%82%D1%8A%D1%80-%D0%BE%D0%B1%D0%BB%D0%B0%D1%86%D0%B8%D1%82%D0%B5-%D0%BF%D1%80%D0%BE%D0%BA%D0%B0%D0%BF%D0%B2%D0%B0%D1%82-%D0%B8-%D1%81%D0%B5-%D1%80%D0%B0%D0%B7%D0%B4%D0%B2%D0%B8%D0%B6%D0%B2%D0%B0%D1%82-%D1%81%D0%BB%D1%8A%D0%BD%D1%86%D0%B5%D1%82%D0%BE-%D1%89%D0%B5-%D0%B2%D0%B4%D0%B8%D0%B3%D0%BD%D0%B5-%D0%B3%D1%80%D0%B0%D0%B4%D1%83%D1%81%D0%B8%D1%82%D0%B5-%D0%B4%D0%BE-14-news891537.html", "text": "В сутрешните часове облачността още ще е променлива. В Източна България на места ще превалява. В Западна България ще духа слаб югозападен, а в Източна – северозападен вятър. Минималните температури ще са между 1° и 6°, по Черноморието до 7°-8°. В София около 1°. През деня облачността ще се разкъса до предимно слънчево време. Ще духа слаб югозападен вятър. Максималните температури ще са между 9° и 14°, в София около 10°. Атмосферното налягане ще се повишава и ще се доближи до средното за месеца. Това съобщи дежурният синоптик Виктория Клещанова от Националния институт по метеорология и хидрология (НИМХ), цитирана от \"Фокус\". По Черноморието преди обяд все още ще превалява. Около и след обяд облачността ще се разкъса. Ще духа слаб до умерен северозападен вятър. Максимални температури на въздуха между 12° и 14°. Температурата на морската вода е 12°-13°. Вълнението на морето ще бъде 1-2 бала. Над планините ще бъде предимно слънчево. Ще духа умерен югозападен, а по билата – до силен северозападен вятър. Максимална температура на височина 1200 метра около 7°, на 2000 метра – около 2°. В началото на следващата седмица от югозапад ще се пренасят топли въздушни маси. По поречието на Дунав, в котловините и на места в Горнотракийската низина сутрин ще бъде с мъгли, ниска облачност и намалена видимост, които от ден в ден ще се задържат все по-дълго и ще обхващат повече райони; дневните температури там ще остават по-ниски, до 6°-10°. В останалата част от страната ще бъде предимно слънчево и ще се затопли чувствително, особено в планините, в Предбалкана, по-късно и в североизточните райони; там температурите ще бъдат значително по-високи от обичайните, като максималните ще достигат на места 15°-18°. Сподели:", "date": "2019.12.15", "title": "ВЯТЪР: Облаците прокапват и се раздвижват, слънцето ще вдигне градусите до 14"}
{"url": "https://pik.bg/%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2-%D1%80%D0%B0%D0%B7%D0%BB%D0%BE%D0%B3-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BA%D0%B0%D1%87%D0%B5%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D1%87%D0%B5%D1%81%D1%82%D0%B8%D0%BB%D0%B8-%D1%81%D1%82%D0%BE%D0%BC%D0%B0%D1%88%D0%BD%D0%B8-%D1%80%D0%B0%D0%B7%D1%81%D1%82%D1%80%D0%BE%D0%B9%D1%81%D1%82-news891466.html", "text": "Проверка за качеството на водата в Разлог е стартирала Районната прокуратура в града. Държавният обвинител се е самосезирал в края на септември заради информация за многото случаи на стомашно-чревни разстройства, продължили необичайно дълго време през летните месеци на годината, съобщава \"Струма\". От Районна прокуратура – Разлог, потвърдиха за проверката и допълниха, че в хода й ще бъде направен включително и независим анализ на водата. “Да, има образувана проверка, която продължава и към днешна дата. Вече са изискани документи от Басейнова дирекция, изискана е информация и от МБАЛ – Разлог, за броя на лицата, които са лежали в болница със стомашни разстройства през месеците юли и август. Предстои да бъде направен и анализ на качеството на водата, като той ще бъде възложен на независима лаборатория”, каза прокурор Ружена Кондева, административен ръководител на РП – Разлог. Сподели:", "date": "2019.12.15", "title": "Прокуратурата в Разлог разследва качеството на водата заради зачестили стомашни разстройства"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D1%83%D0%B1%D0%B8%D1%85%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82-%D0%BF%D1%80%D0%B8-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%B2-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B0-news891573.html", "text": "Британски турист е убит, а синът му е ранен, по време на престрелка между заподозрени за грабеж в Буенос Айрес, съобщи БГНЕС, цитирани от Нова телевизия. Двамата мъже, на възраст 50 и 28 години, бяха откарани в болница след нападението пред хотела им в аржентинската столица. Бащата бе прострелян в гърдите и почина, докато синът му получи рана в бедрото. Твърди се, че мъжете са пострадали в престрелка и са били улучени от бандити с мотоциклет близо до входа на хотел Faena Art, в крайбрежния район Пуерто Мадеро в Буенос Айрес, около 11:00 часа местно време. Сподели:", "date": "2019.12.15", "title": "Трагедия: Убиха британски турист при престрелка в Аржентина"}
{"url": "https://pik.bg/%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%82%D0%B5%D0%BB%D0%BA%D0%B0-%D0%BD%D0%B0-%D1%8F%D0%BC%D0%B0%D0%B9%D0%BA%D0%B0-%D1%81%D1%82%D0%B0%D0%BD%D0%B0-%D0%BC%D0%B8%D1%81-%D1%81%D0%B2%D1%8F%D1%82-news891548.html", "text": "Представителката на Ямайка Тони Ан Сингх стана победител в международния конкурс „Мис Свят 2019“, който се проведе в Лондон, предава TACC. Втора е представителката на Франция, а трета е красавица от Индия. Най-старият от конкурсите за красота се завърна в британската столица, където през 1951 г. беше коронована първата „Мис Свят“ - шведският модел Кики Хокансон (1929-2011). Тайланд ще бъде домакин на конкурса „Мис Свят“ догодина. Според организаторите на „Мис Свят“ целта на конкурса е „поддържане на мира на планетата, създаване на образа на изключителната жена и предоставяне на подкрепа на деца, страдащи от глад и различни болести“. Сподели:", "date": "2019.12.15", "title": "Представителка на Ямайка стана Мис Свят"}
{"url": "https://pik.bg/%D0%BA%D0%BE%D0%BA%D0%BE-%D1%82%D0%B0%D0%B9%D1%81%D1%8A%D0%BD%D0%B0-%D1%81%D1%8A%D1%81-%D1%81%D1%87%D1%83%D0%BF%D0%B5%D0%BD%D0%BE-%D1%80%D0%B5%D0%B1%D1%80%D0%BE-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B1%D0%B8%D0%B5-%D0%B4%D0%BE%D0%BA%D0%B0%D1%82%D0%BE-%D1%81%D1%82%D0%B0%D0%BD%D0%B5-%D0%BD%D0%B0-50-news891551.html", "text": "Борислав Занков (12-27-1) - Боби Бокса - спечели един от най-дългоочакваните боксови сблъсъци на галавечерта в Пловдив, налагайки волята си над легендата на профи ринга Константин Семерджиев (32-19-2). Тайсъна се отказа преди началото на третия рунд, заради счупено ребро и невъзможност за дишане, след което и двамата бойци си засвидетелстваха респект. В първия рунд Тайсъна започна много активно и агресивно, като гледаше с ранно ляво кроше да приключи съперника си, но планът му не сработи. Боби Бокса обаче отговори подобаващо на предизвикателството и бе човекът, който пласираше по-успешни комбинации. Във втората част също лявото му кроше създаваше сериозни трудности на защитата на Семерджиев. В крайна сметка по-честите попадения в актива на Занков натежаха, а счупеното ребро на Тайсъна го принуди да се откаже преди началото на третия рунд. Боби Бокса каза, че ще продължава да се изправя срещу най-големите, а Семерджиев, който е на 47 години, не изключи варианта това да е бил последният му двубой, въпреки че изяви желание да се бие до 50-годишна възраст. Сподели:", "date": "2019.12.15", "title": "Коко Тайсъна със счупено ребро, иска да се бие, докато стане на 50"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BB%D1%8F%D1%81%D0%BA%D0%B0%D0%B2%D0%B0-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%B4%D0%B5%D1%82%D1%81%D0%BA%D0%B8%D1%82%D0%B5-%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%BD%D0%B0-%D0%BD%D0%B5%D0%B4%D1%8F%D0%BB%D0%BA%D0%BE-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B2-%D0%BD%D0%B4%D0%BA-%D1%81%D0%BD%D0%B8%D0%BC%D0%BA%D0%B8-news891268.html", "text": "Недялко Йорданов представя най-новата си книга „Пиеси за деца“ на бляскава премиера в НДК в рамките на Панаира на книгата. Изящният сборник на издателство „Милениум” за пръв път обединява едни от най-обичаните детски пиеси на големия поет и драматург: „Вълкът и седемте козлета“, „Крокодил посред Балкана, или Красимир и Владимир на село“, „Страшни смешки, смешни страшки за герои със опашки“, „Приключения опасни със герои сладкогласни“, „И в дъжд, и във вятър, пак на театър“, „Вълкът срещу Козата и трите ѝ козлета“. На премиерата е и композиторът Хайгашот Агасян, който заедно с детски хор ще изпълни пред публиката любими шлагери от класиките \"Страшни смешки, смешни страшки\", \"Приключения опасни за герои сладкогласни\", \"И в дъжд, и вятър, пак на театър\". Театралните шедьоври на Недялко Йорданов са играни в над 200 театъра по цял свят и са превеждани на десетки чужди езици. \"Пиеси за деца\" се превърна в едно от най-търсените четива на Панаира на книгата. Тя е прекрасен, умен и вълнуващ коледен подарък не само за малчуганите, но и за техните родители и учители, за всички любители на театъра, за ценителите на добрата и стойностна литература и за всеки, който е заспивал с любимите телевизионни пиеси на поета, които се излъчваха по националната телевизия. Премиерата бе открита с изпълнена от детската група \"Ми Ре Ла\" и Хайгащод Агасян песен по стихове на Недялко Йорданов. Деца, техните родители и почитатели на Недялко Йорданов дойдоха да си вземат автограф от  Недялко Йорданов и да чуят прекрасните му стихове, изпълнени от Хайгашод Агасян. \"Човек цял живот си остава дете. Обаче увлечен в делничните грижи, болестите, които го сполетяват, годините, а аз само след месец и половина ставам на 80 г.... Значи е вярно, че човек с годините се вдетинява. Благодаря на издателство на \"Милениум\", че ме нави всичките си пиеси да си събера в една книга. Вътре има цели 6 пиеси, които съм писал през годините. Много хора ме спират и ми казват: \"Абе знаеш ли, че ние помним \"Страшни смешки\" в Бургаския театър.\" Някои от тях вече са баби и дядовци\", сподели Недялко Йорданов. Той прочете монолози от пиесите си пред възторжената си публика. Недялко Йорданов благодари на дечицата от хор \"Ми Ре Ла\", на семейство Милеткови и Хайгашод Агасян, когото той нарече \"мой брат\".  След това поетът раздаде автографи . Сподели:", "date": "2019.12.15", "title": "ПЪРВО В ПИК TV: Бляскава премиера на детските шедьоври на Недялко Йорданов в НДК (СНИМКИ)"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%BD%D0%B5-%D1%81%D0%B5-%D0%BF%D0%BE%D1%81%D1%82%D1%80%D0%B8%D0%B3%D0%B2%D0%B0%D0%B9%D1%82%D0%B5-%D0%BF%D0%B0%D0%B7%D0%B5%D1%82%D0%B5-%D1%81%D0%B5-%D0%BE%D1%82-%D0%BD%D0%B5%D0%B4%D0%BE%D0%B1%D1%80%D0%BE%D0%B6%D0%B5%D0%BB%D0%B0%D1%82%D0%B5%D0%BB%D0%B8-%D0%B4%D0%BD%D0%B5%D1%81-%D0%B5-%D0%B4%D0%B5%D0%BD-%D0%BD%D0%B0-%D0%B7%D0%B0%D0%B1%D0%BB%D1%83%D0%B6%D0%B4%D0%B5%D0%BD%D0%B8%D1%8F-news891570.html", "text": "Когато Луната преминава през този знак, хората започват да изпитват влечение към удоволствията, разкоша, имат нужда от обожание и признание. Уязвими са зрението, сърдечно-съдовата система, диафрагмата и гърбът. Избягвайте всичко, което напряга сърцето и не се преуморявайте. Да не се използват солариум и сауна през това време. Този ден носи негативна енергия. Ден на нашите заблуждения и грешки. Сега хората са най-податливи и възприемчиви на всякакви внушения. Днес се събуждат най-негативните емоции, които могат да донесат усещане за тревога и да предизвикат емоционален срив. Съзнанието е замъглено. Внимавайте и се пазете да не изпаднете под чуждо влияние. Хубаво е първо много добре да обмислите нещата и тогава чак да действате. Доверявайте се само на проверени източници, към които обикновено се обръщате или сте уверени в тях. Най-удобното време за избавяне от всичко старо и излишно, от разчистване на вехтории и ненужни вещи. Бъдете внимателни към отправените ви предложения, не се поддавайте на провокации и внушения. Отнасяйте се много предпазливо към новите идеи и тенденции, за които узнавате. По-скоро това са провокации на тъмните сили. Всяка болест проявена днес, се нуждае от бърза реакция и като правило медикаментозно лечение. Тези болести не са тежки, но са продължителни. Уязвими са апендикса и червата. В този лунен ден сме „проверявани” за гордост и отмъстителност. Контактите с хората са неблагоприятни. Не трябва да се спори и да се изясняват отношения, тъй като това ще доведе до още по-голямо объркване. Това, през което преминете в този ден, ще е точен показател на вашите истински отношения един към друг и проверка за здравината на връзката ви. Не е подходящо за нови запознанства, които могат да донесат тежки последствия в бъдеще. Препоръките на всички астрологични школи е в 19-ти лунен ден - никакъв секс! Дори от еротичен масаж е добре да се откажете. Може да се ограничите само с топла вана. Не бива да се стригат коси и да се режат нокти. Практика на деня: Избавете се от ненужни привързаности. За профилактика може да правите въртеливи движения около тялото със запалена църковна свещ (наблегнете върху пъпа и гърдите) и после я оставете да изгори до край. В никакъв случай не я гасете. – Подхождайте към всяко дело творчески и с вдъхновение. Време за сериозни избори, за завършване на старите дела, но да не се започват нови. Старайте се да бъдете повече на светло, дори като спите е хубаво да има лека светлина. Добре е край вас да гори свещ. Луна квадрат Уран (11:03ч) - дисхармоничен Юпитер тригон Уран (21:01ч) - хармоничен Луна тригон с Меркурий (22:19ч) - хармоничен Луната е в знак Рак до 05:57ч, след което преминава в огненият знак Лъв. Продължава 19 лунен ден до 20:15ч на 15 декември (от 19:07ч на14 декември) Съвети: Следва 20 лунен ден от 20:15ч на 15 декември до 21:26ч на 16 декември 30 слънчев ден По-важни аспекти: Сподели:", "date": "2019.12.15", "title": "ЗВЕЗДИТЕ ГОВОРЯТ: Не се постригвайте, пазете се от недоброжелатели, днес е ден на заблуждения и грешки"}
{"url": "https://pik.bg/%D0%BF%D1%80%D0%BE%D1%82%D0%B5%D1%81%D1%82-%D0%B1%D0%BB%D0%BE%D0%BA%D0%B8%D1%80%D0%B0-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B4%D0%BD%D0%B5%D1%81-news891579.html", "text": "Граждански протест се очаква да блокира бул. „Ломско шосе“ в София при пресечката с улица „Лазарица“ след 14:00 ч. този следобед, съобщава Нова телевизия. Според протестиращите Столичната община извършва национализация в XXI век. Гражданите изразяват недоволството си заради намерения да бъдат отчуждени имотите им на стойност от 15 стотинки за квадратен метър. На част от собствениците делата са минали в Административния съд, като той е потвърдил сумите, определени от Столичната община без право на обжалване. Сподели:", "date": "2019.12.15", "title": "Протест блокира столичен булевард днес"}
{"url": "https://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%B2-%D0%BB%D0%B5%D0%B2%D1%81%D0%BA%D0%B8---%D0%BA%D1%83%D0%BF-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B8-%D1%82%D1%80%D1%8A%D0%B3%D0%BD%D0%B0%D1%82-%D0%B1%D0%B5%D0%B7-%D0%BF%D0%B0%D1%80%D0%B8-%D0%BE%D1%82-%D0%B3%D0%B5%D1%80%D0%B5%D0%BD%D0%B0-news891500.html", "text": "\"Новият договор на Живко Миланов е формалност. До няколко дни трябва да стане факт. Няма как да има преговори с Живко Миланов. Той е доказал, че каквото и да му дадем ще го подпише\", това обяви изпълнителният директор на Левски Павел Колев на 17 ноември. Почти месец по-късно Живко Миланов все още не е парафирал нов контракт със \"сините\". Настоящият му изтича в края на сезона. Подобна е ситуацията и с друг от основните футболисти в отбора - Хали Тиам. Сенегалецът има договор до края на кампанията, а от началото на 2020 година може да преговаря с други клубове. Според \"Меридиан мач\" ситуацията с халфа е доста сложна. Той иска увеличение на заплатата, а на този етап не е ясно дали от Левски могат да му я предложат. Трети титуляр - Мартин Райнов, също е с изтичащ договор и все още не е преподписал. Същата е ситуацията и с португалеца Филипе Нашименто. Контрактите на юношите Ивайло Найденов, Атанас Кабов, Илия Димитров и Деян Иванов също изтичат. Малко вероятно е някой от тях да получи предложение за нов. Сподели:", "date": "2019.12.15", "title": "Напрежение в Левски - куп футболисти могат да си тръгнат без пари от \"Герена\""}
{"url": "https://pik.bg/%D0%BE%D1%82-%E2%80%9E%D0%BF%D0%B8%D1%80%D0%BE%D0%B3%D0%BE%D0%B2%E2%80%9D-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B0%D1%82%D0%B0-%D1%82%D0%B0%D0%B7%D0%B8-%D1%81%D1%83%D1%82%D1%80%D0%B8%D0%BD-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-50-%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%B5-%D0%B1%D0%B5%D0%B7-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-news891632.html", "text": "Пострадалата тази сутрин 50-годишна жена е без опасност за живота. Това съобщиха от пресцентъра на „Пирогов” за ПИК. От болницата съобщават още, че в Спешното на \"Пирогов\" е докарана жена, която е блъсната на спирка на градския транспорт на \"Мария Луиза\" тази сутрин. Веднага лекари от различни специалности са я прегледали и изследвали най-подробно. Включително са й направени високоспециализизрани изследвания. Те показват, че жената има комоцио (б.р. мозъчно сътресение). Ето защо тя остава за активно наблюдение в неврохирургията на болница. Без непостредствена опасност за живота към момента. Пациентката е без здравна осигуровка. Сподели:", "date": "2019.12.15", "title": "От „Пирогов”: Пострадалата тази сутрин в столицата 50-годишна жена е без опасност за живота"}
{"url": "https://pik.bg/%D0%BF%D0%B0%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D1%80%D0%BE%D0%B4%D0%BD%D0%B8%D1%8F-%D1%84%D1%83%D1%82%D0%B1%D0%BE%D0%BB-%D0%B8-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B2%D0%B0%D1%80-news891585.html", "text": "Министър-председателят на България Бойко Борисов коментира нашумялата тема свързана с родния футбол и системата ВАР и по-точно как да се лансира подобно нововъведение в най-популярния български спорт. Както е известно, визираната система за Видео асистент рефер е вече наложена широко в повечето водещи европейски страни във футболно отношение. А в момента се заформи дискусия, че е належаща и в роден мащаб. Естествено на преден план излиза въпросът за финансирането на подобно начинание. Като и сред феновете на футбола стартира дискусия дали това трябва да стане най-вече с помощта на БФС като организация, до каква степен самите елитни клубове да имат водеща роля и сред приоритетите на държавата ли е въпросната система? Казусът явно набира все по-обществен характер. \"Държавата е на всички хора. Нали затова се борихме за демокрация. Като кажеш \"държавата\" - това не са други хора. Това е твоята държава, твоите пари, твоите данъци. Въпросът е дали българските данъкоплатци са съгласни да дадат пари за слагане на системата ВАР по българските стадиони. Защото президентите не желаят сами да си я сложат, а искат да се наричат с гръмките думи президенти\", заяви Борисов, цитиран от \"Топспорт\". Сподели:", "date": "2019.12.15", "title": "ПАРЕЩА ТЕМА: Бойко Борисов с тежки думи за родния футбол и системата ВАР"}
{"url": "https://pik.bg/%D0%B7%D0%B4%D1%80%D0%B0%D0%B2%D0%BD%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B2-%D1%81%D0%BE%D1%84%D0%B8%D1%8F-news891595.html", "text": "Поредният протест на здравни работници от страната е насрочен за 13:00 часа днес пред сградата на правителството в София, съобкгава Нова телевизия. Искането на недоволните е за цялостна реформа в здравеопазването. Протестът е организиран от новоучредения Синдикат на медицинските специалисти. Негов председател е уволнената заради организиране и участие в протести медицинска сестра Мая Илиева. Сподели:", "date": "2019.12.15", "title": "Здравни работници излизат на пореден протест в София"}
{"url": "https://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B5%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%B7%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%BC%D0%B0%D0%B4%D1%80%D0%B8%D0%B4-%D0%B7%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B2%D1%8A%D0%BD%D1%88%D0%BD%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BD%D0%B0-51-%D0%B4%D1%8A%D1%80-news891636.html", "text": "Вицепремиерът и министър на външните работи Екатерина Захариева пристигна на летище “Барахас” в Мадрид. Тя ще участва в 14-ата среща на министрите на външните работи на Форума „Азия-Европа“ (АСЕМ), съобщиха за ПИК от Минисперството на външните работи. Срещата ще бъде председателствана от новия Върховен представител на ЕС по въпросите на външните работи и политиката на сигурност Жозеп Борел. По време на първата работна сесия министър Захариева ще бъде водещ говорител. Министрите на външните работи ще обменят мнения относно начините за укрепване на сътрудничеството в широк кръг от области, като съсредоточат вниманието си върху следните централни теми: целите на ООН за устойчиво развитие, изменението на климата, предизвикателствата пред сигурността, равенството между половете и овластяването и ролята на жените за мира и сигурността, устойчивата свързаност. В рамките на форума Екатерина Захариева ще има двустранни срещи с министрите на външните работи на Виетнам Фам Бин Мин, на Казахстан - Мухтар Тлеуберди и на Република Корея Канг Кьонг-Хуа. С министъра на външните работи на Кралство Тайланд Дон Прамудвинай министър Захариева  ще подпише междуправителствено споразумение за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни/официални паспорти. Форумът Азия – Европа (АСЕМ) е създаден през 1996 г. като форма за  диалог и сътрудничество между Европа и Азия с цел укрепване на връзките между двата континента. В АСЕМ участват 53 партньори, сред които 51 европейски и азиатски държави, ЕС и секретариата на Асоциацията на страните от Югоизточна Азия (АСЕАН). Партньорите от АСЕМ представляват 55% от световната търговия, 60% от световното население и 75% от световния туризъм. Сподели:", "date": "2019.12.15", "title": "Вицепремиерът Екатерина Захариева пристигна в Мадрид за среща на външни министри на 51 държави от Азия и Европа"}
{"url": "https://pik.bg/%D1%81%D1%82%D0%B5%D1%84%D1%87%D0%BE-%D1%85%D1%80%D0%B8%D1%81%D1%82%D0%BE%D0%B2-%D1%81-%D0%B1%D1%80%D0%BE%D0%BD%D0%B7-%D0%BE%D1%82-%D0%B5%D0%B2%D1%80%D0%BE-2019-%D0%BF%D0%BE-%D0%B2%D0%B4%D0%B8%D0%B3%D0%B0%D0%BD%D0%B5-%D0%BD%D0%B0-%D1%82%D0%B5%D0%B6%D0%B5%D1%81%D1%82%D0%B8-%D0%B7%D0%B0-%D0%BC%D0%BB%D0%B0%D0%B4%D0%B5%D0%B6%D0%B8-%D0%B2-%D0%B5%D0%B9%D0%BB%D0%B0%D1%82-news891641.html", "text": "Стефчо Христов спечели бронзов медал на европейското първенство по вдигане на тежести до 17 години в Ейлат (Израел), съобщкава БНР. Варненският щангист се нареди трети в категория над 102 кг, като бе най-лекият сред конкурентите си със своите 105 кг, шампионът Тимур Мариев (Русия) тежеше 133 кг, а подгласникът му Доминик Орачко (Чехия) бе почти 150 кг. В изхвърлянето Христов завърши на второ място с три успешни опита: 150, 157 и 161 кг. В изтласкването българинът започна със 170 кг, след което не успя на 180, но се поправи на 183 кг. Това бе пети резултат за движението, но бе достатъчен да донесе на Стефчо бронзов медал в двубоя с 344 кг. Мариев изтласка 195, а Орачко - 192. Така руснакът спечели титлата с общ сбор от 357 килограма, а Орачко стана втори с 352, следван от българина с неговите 344 кг. В същата карегория Мартин Тошев завърши осми. По-рано през годината Стефчо Христов, чийто личен треньор е Живко Николов, стана световен шампион до 17 години на шампионата в Лас Вегас, САЩ, след това се нареди 10-и в кат. 109 кг на европейското до 20 г. в Букурещ през октомври. Това е втори медал за България на първенството в Ейлат. Преди два дни Карлос Май Насар стана европейски шампион като грабна златото при 15-годишните в кат. 81 кг с двубой 300 кг. Двете отличия допълват сметката на най-успешния български спорт за 2019 г. Само в двубоите българите спечелиха 19 медала, от които 11 златни на световни и европейски първенства в предолимпийската година. Сподели:", "date": "2019.12.15", "title": "Стефчо Христов с бронз от Евро 2019 по вдигане на тежести за младежи в Ейлат"}
{"url": "https://pik.bg/%D0%BF%D0%B5%D1%82%D1%8A%D1%80-%D0%B2%D0%BE%D0%BB%D0%B3%D0%B8%D0%BD-%D0%BA%D0%BE%D0%B9-%D0%BF%D1%80%D0%B5%D1%87%D0%B8-%D0%BD%D0%B0-%D0%BE%D1%82%D0%BD%D0%BE%D1%88%D0%B5%D0%BD%D0%B8%D1%8F%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%80%D1%83%D1%81%D0%B8%D1%8F-news890645.html", "text": "В началото на юни 2014 г. в България кацнаха трима американски сенатори - Джон Маккейн, Рон Джонсън и Кристофър Мъри. Веднага след срещата си с тях тогавашният премиер Пламен Орешарски обяви спирането на \"Южен поток\". Той, естествено, се оправда с изискванията на Европейската комисия и европейското законодателство, но доволният поглед на Маккейн, един от най-ярките американски политици русофоби, беше по-убедителен от хиляди думи. Джон Маккейн, мир на праха му!, беше републиканец, а Кристофър Мъри - демократ. По въпросите на външната политика обаче и по отношението към Русия двамата нямаха никакви различия. Половин година преди визитата си в България Мъри се разходи до Киев, за да подкрепи Майдана. Има го на снимки редом с един от най-екстремистки настроените украински политици - Олег Тягнибок, известен с крайните си антируски и антисемитски изказвания. Разбира се, и самият Маккейн беше на Майдана. Нямаше как видният русофоб да пропусне такава ярка демонстрация на антируски чувства.  Още повече пък, когато е инспирирана и финансирана тъкмо от американска страна. Та ето тези хубави хора се озоваха в кабинета на Пламен Орешарски само няколко месеца след преврата в Украйна. Посетиха, естествено, и тогавашния президент Плевнелиев, който тъкмо в онзи период се трансформираше от сравнително нормален човек в  изтрещял русофоб. По време на срещите си в София американското трио не спираше да говори за това, че най-много го вълнува \"енергийната сигурност на България\". Да, бе! Дреме им на американците за нашата \"енергийна сигурност\". Главната им задача винаги е била  да спират с всички възможни средства руските енергийни проекти. И разбира се, да пробутат на европейците собствения си газ. Никой важен политически фактор няма да признае това публично. Когато става дума за България, ще се говори за това, че сме напълно лоялен член на ЕС и затова, видите ли, налага се, да има известно закъснение или направо спиране на някой енергиен руски проект. Скорошните изявления на Бойко Борисов по темата не направиха изключение. Той обича да обяснява всяко свое неблагополучие с \"тежкото наследство, оставено от Орешарски\", но по въпроса за \"Турски поток\" буквално повтори думите на някогашния премиер относно \"Южен поток\". Трябвало било да се съобразяваме с европейските директиви и процедури... Така е, трябва да се съобразяваме. Но нима това е оправдание за очевидното забавяне на строежа на нашата част от проекта \"Турски поток\", която ние държим да наричаме \"Балкански\"?  Например в периода 18 септември - 21 октомври тази година сме построили едва 11 километра от него. Как това се връзва с обещанията на премиера, че вече ще строим по 5 километра на ден? Но дори и тези стахановски уверения да се превърнат в стахановски дела, \"Балкански поток\" няма да започне да функционира преди средата на идната година. Защото освен да се завърши строежът, трябва да се извършат проби, да се отстранят недостатъците и т.н. А турският президент Реджеп Ердоган вече обеща, че \"Турски поток\" тръгва на 8 януари. Сръбският му колега Александър Вучич увери, че и сръбската част от трасето е почти готова. И кой тогава влиза в ролята на двойкаджията? България, естествено. Едва ли българското забавяне на строежа на газопровода е резултат от някакво наше изначално неумение да спазваме сроковете. Едно друго обяснение изглежда много по-вероятно. Даде го самият Владимир Путин в предизвикалото толкова коментари свое изявление. Бавим се заради натиск отвън, директно, без никакви дипломатически увъртания, каза той.  Не е необходимо да си Путин, за да се досетиш за наличието на такъв натиск. Официален Вашингтон прави и невъзможното, за да вгорчи живота на всички, които участват в руски енергийни проекти - били те частни компании или държави. Преди няколко дни американски конгресмени включиха санкции срещу \"Северен поток-2\" в законопроекта за бюджета за отбрана. Те ще се прилагат срещу корабите, полагащи дълбоководни тръби, както и срещу ръководни кадри на компаниите, работещи с тези плавателни съдове. Говорим за действия срещу газопровод, зад който стои Германия, най-силната държава в ЕС. Само можем да си представим какво е отношението  по този повод към България, която пък е най-бедната държава в  Евросъюза. Между другото, това с бедността съвсем не е универсално оправдание за безгръбначно поведение. Още повече България е доказала, че може да устоява на натиск. Дори когато той идва от \"всесилните\"  западни партньори.  Когато се разрази истерията около отравянето на двойния агент Сергей Скрипал, повече от половината държави в ЕС експулсираха руски дипломати. Без да има каквито и да било доказателства за  участие на Русия в покушението. Руските дипломати бяха гонени само заради наличието на \"голяма вероятност\" официална Москва да е замесена в случая. Имаше изгонен руски дипломат дори от Будапеща, чийто премиер Виктор Орбан се води голям приятел на Русия. А за всеобща изненада, тъкмо България, която е възприемана като безмозъчен изпълнител на всяко евроатлантическо желание, не предприе подобни действия. Борисов отказа да гони руски дипломати, показвайки, че можем да се противопоставяме на чуждия натиск, особено когато той е в резултат на безсмислени обвинения. Още по-наложително е да се противопоставяме на чуждия натиск, когато става дума за защита на националните ни интереси. Заинтересована ли е България  през нейната територия да минават тръбите на \"Турски/\"Балкански\" поток\"? Безспорно. Има ли риск да повторим глупавото си поведение, което демонстрирахме  по отношение на \"Южен поток\"? За жалост, има.  За още по-голямо съжаление, има и българи, които правят всичко възможно това да се случи. Оказва се, че за тези хора много по-близки са интересите на САЩ или на Украйна, отколкото тези на България. Да, за Украйна би било чудесно, ако \"Балкански поток\" остане само на хартия. Така тя ще продължи да транзитира огромни количества руски газ за Европа, да прибира солидни транзитни такси, а на всичкото отгоре и да покрадва от синьото гориво. САЩ също много биха се радвали, ако могат да пласират по-скъпия си втечнен газ вместо по-евтиния руски. Тук веднага родните евроатлантици ще ревнат, че в момента на Полша ѝ излиза по-евтино да купува американския, а не руския газ. Това, което евроатлантиците пропускат да ви кажат, е, че американският продукт е по-евтин, защото се дотира от американската държавата. Специално за Полша. Която е от жизненоважен интерес за САЩ. И американците ще направят всичко, за да може тя да е достатъчно силна. А им трябва силна Полша, за да я противопоставят както на Русия, така и на някои \"съмняващи се\" в американското величие държави от \"стара Европа\". Като Германия например. А вероятно се досещате, че втечненият газ за нас няма да бъде дотиран.  Ще си плащаме като попове. Така както плащаме престъпно скъпата електроенергия от \"Марица 1\" и \"Марица 3\". А българите, за които американските или украинските интереси са по-важни от българските, ще продължат да ни убеждават, че така трябва. Защото така сме се освобождавали от \"руската зависимост\" и сме постигали \"диверсификация\". Грижещи се за чужди интереси българи винаги е имало. И ще има. Ние просто трябва да престанем да ги слушаме. Сподели:", "date": "2019.12.15", "title": "Петър Волгин: Кой пречи на отношенията България-Русия"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82-%D1%81-%D0%BE%D0%BF%D0%B0%D1%81%D0%BD%D0%BE-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D0%BE%D0%B8-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8-%D1%81%D1%82%D0%BE%D0%BA%D0%B8-%D0%BC%D0%BE%D0%B3%D0%B0%D1%82-%D0%B4%D0%B0-%D0%BD%D0%B8-%D1%80%D0%B0%D0%B7%D0%B2%D0%B0%D0%BB%D1%8F%D1%82-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-news891587.html", "text": "Проверка на „Активни потребители” от последната седмица показа, че от 27 вида шоколад, които се продават на родния пазар, само два вида наистина са шоколад. От какво и как да пазим здравето си, купувайки храни около празниците и кои стоки могат да ни развалят празниците? Темата коментира пред Нова телевизия Богомил Николов от „Активни потребители”. „Проверката на шоколадите наистина показаха, че преоблазаващо на пазара имаме млечен шоколад – коментира ситуацията Николов. – Проблемът е, че на опаковката думата „млечен” е изписана така, че по-трудно се забелязва. По принцип съществената информация при повечето от половината марки шоколад е с изключитеално дребен шрифт, като и с лупа имахме затруднения да разчетем нещата. Хората внвимателно трябва да четат етикетите”. Сред най-купуваните плодове около празниците са мандарини, портокали и банани. Напоследък зачестиха сигнали за мандарини, третирани със забранен пестицид, които са на пазара ни. Богомил Николов призна, че такива няма как да бъдат разпознати от обикновения потребител. „ За маднадирите реално пестицида не можем да разпознаем и трябва да се разчита на контролните органи, които тестват за забранени пестициди – коментира представителят на „Активни потребители”. - Мандарините идват от различни краища на света. Такива, които се внасят от Испания например, вероятно ще се съобразят с тези ограничения. Такива, които идват от Африка са по-рискови. Реално ние не можем да оценим рисковете. Трябва да изискваме добре организиран и ефективен контрол. Органиозацията на контрола трябва да е мактимално добра”. Сподели:", "date": "2019.12.15", "title": "Експерт с опасно предупреждение  кои хранителни стоки могат да ни развалят празниците"}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%B8-%D0%B7%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B5%D0%B6%D0%B4%D1%83%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B4%D0%B8-%D0%B8-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B1%D0%B0%D0%BD%D0%BA%D0%BE%D0%B2%D0%B8%D1%82%D0%B5-%D1%82%D0%B0%D0%BA%D1%81%D0%B8-%D0%B7%D0%B0--news891608.html", "text": "Преводите в евро до страни от Eвропейския съюз поевтиняват от днес  до 10 пъти. Съгласно нова директива, българските банки трябва да изравнят таксите си за преводи в чужбина с тези в рамките на страната, съобщава Нова телевизия. Ако не го направят в срок, рискуват да бъдат глобени с до 200 000 лв. Още през март тази година Европа направи тази препоръка към България, но голяма част от родните банки все още не са предприели нужните стъпки. Какво да очакваме и трябва ли да бъдем предпазливи коментираха експерти пред Нова телевизия. Новината зарадва потребители на родни банки с близки в чужбина. По-скъпо ще остане изпращането на средства извън зона SEPA, която обхваща Исландия, Лихтенщайн, Новрегия, Щвейцария и Монако. „Това на практика означава, че когато пращаме пари от България в чужбина, таксите ще бъдат намалени около 10 пъти. До сега средната такса за тези преводи е около 30 лв., а след въвеждане на европейската директива ще бъде около 3 лв., колкото струва и превода на пари в България между български банки”,  разясни Христо Бошнаков, служител във финансовия сектор. Мениджъри на големи банки у нас заявиха, че ще спазят регламента за изравняване на таксите, като няма да повишават тези за преводи в лева. Много от тях изчакват да направят промените в последни момент, а загубите се очаква да бъдат големи. За да компенсират дефицита, финансовите институции ще увеличат други такси за обслужване. „Ясно е, че когато една такса отпадне, банките и финансовите институции трябва да намерят баланс за да компенсират тази загуба. Това може да бъде чрез по висока такса за обслужване на клиенти, предлагане на нови продукти с висока клиентска удовлетвореност и други механизми, които да помогнат на банките да намерят равновесие”, каза Ирина Цочев , банков мениджър. Пътуващите зад граница също ще бъдат облагодетелствани, защото таксите за теглене от  банкомат следва да бъдат същите като в България. „Френските клиенти например са много по взискателни към своите банки. Това се дължи на ред причини. На първо място е тяхната култура и манталитет. Французите виждат своите банки като равнопоставени партньори и това им дава възможността да изискват по-добри условия за себе си. Втората причина е, че французите имат много по богат избор, което дава възможност да изискват все по-добри условия и ниски такси. Банките от своя страна са длъжни да удовлетворяват тези искания за да запазят своите клиенти”, каза Христо Бошнаков. Той препоръча на хората да бъдат взискателни и да влагат спестяванията си в различни финансови институции. Така възможността да бъдат избегнати евентуални рискове е по-голяма,. Темата коментира и финансовият анализатор Десислава Николова. „След влизането в сила на тази директива, беше сложен таван на размера на таксите за презграничните преводи – каза Николова. – Ако искаме да преведем към Париж 500 евро, преди това щеше да ни струва около 30 евро. Сега обаче това ще ни струва от 3 до 5 лв.”, каза Николова. Тя допълни обаче, че наистина ще има увеличение на някои от банковите такси. „Услугите поскъпват от няколко години. Най-често се променя размера на месечната такса за поддръжка на сметка - каза тя. - Когато плащаме с карта от чужбина или теглим от карта сега вече ще имаме възможност за избор на най-точния вариант. Досега избирахме някакъв по-произволен вариант. Сега с последната директива ще имаме далеч по-прозрачен вариант. Тенденцията е все по-активно използване на онлайн-банкирането. Реаално това е бъдещето и хората, колкото и да се притесняват от това, ще трябва да го използват все по-активно. Това е бъдещето на банковата система и все повече потребители трябва да се оринтират към такъв начин на ползване”. Сподели:", "date": "2019.12.15", "title": "Експерти за поскъпването на междубанковите преводи и поевтиняването на банковите такси за преводи в чужбина и какво да очакваме"}
{"url": "https://pik.bg/%D0%BA%D0%BE%D0%B8-%D0%BC%D0%B8%D0%BA%D1%80%D0%BE%D0%B1%D0%B8-%D0%B6%D0%B8%D0%B2%D0%B5%D1%8F%D1%82-%D0%B2%D1%8A%D1%80%D1%85%D1%83-%D0%BC%D0%BE%D0%B1%D0%B8%D0%BB%D0%BD%D0%B8%D1%8F-%D0%BD%D0%B8-%D1%82%D0%B5%D0%BB%D0%B5%D1%84%D0%BE%D0%BD-news891571.html", "text": "Много от предметите, които ни заобикалят, са източници на невидима опасност. Каква е тя – за това говори пред Радио „Спутник” Вячеслав Илин, професор в Института по биомедицински проблеми в Москва, пише БГНЕС, цитирани от Нова телевизия. От бактериите, които са резистентни на антибиотици в света, вече умират десетки хиляди хора. А до 2050 г. супер бактериите ще убиват до 10 милиона души годишно, прогнозират учените. Но все още има шанс да се справим със ситуацията. „Предметите и нещата, които ни заобикалят, могат да пренасят опасни инфекции. „Шампиони” в това отношение са перила и дръжки в обществения транспорт, компютърните клавиатури, ползвани от повече хора, неметалните дръжки за врати, пластмасовите дръжки на кошниците в магазините и смартфоните”, каза Илин. Според него вината е биофилмът, който се образува върху неметалните повърхности. \"Традиционните начини за предаване на бактерии във всекидневието са неметални повърхности, върху които биофилмът остава по-жизнен, отколкото върху метални образувания – анализира Илин. - Всичко, което не е направено от метал, е покрито почти непрекъснато с микроорганизми. Като част от биофилма микроорганизмите оцелеяват дълго. Без третиране с дезинфектанти, такива повърхности са надежден начин за пренос на опасни инфекции. Традиционно те трябва да се третират с дезинфектантни на всеки две седмици, както се прави в космическите станции\". Според него биофилмът най-бързо се формира на екраните на мобилните телефони. Той съдържа огромен брой микроорганизми, включително опортюнистични бактерии, които могат да се предават от човек на човек. \"Има много биоцидни препарати за унищожаване на бактериите - например водороден пероксид 3-6%. За хората хлорхексидинът също е такъв. Има надеждни амониеви съединения, те влияят както на микроби, така и на гъбички, ако активното вещество в антибактериалните кърпички е бензалкониев хлорид. Той има добър ефект върху широк спектър от микроорганизми и гъбички. Спиртът сам по себе си също е надеждно средство, добър биоцид, но бързо изчезва\", обясни Вячеслав Илин. Сподели:", "date": "2019.12.15", "title": "Кои микроби живеят върху мобилния ни телефон?"}
{"url": "https://pik.bg/%D1%81%D0%B8%D0%BB%D0%BD%D0%BE-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%83%D0%B4%D0%B0%D1%80%D0%B8-%D1%84%D0%B8%D0%BB%D0%B8%D0%BF%D0%B8%D0%BD%D0%B8%D1%82%D0%B5-news891592.html", "text": "Земетресение с магнитуд 6,9 разтърси Филипините, предадоха световните агенции, като се позоваха на американския Геофизичен институт. Епицентърът на труса е бил на 56 километра югозападно от град Давао, на дълбочина от 53 километра. Няма данни за разрушения и материални щети към този момент. Не е издадено и предупреждение за цунами. Сподели:", "date": "2019.12.15", "title": "Силно земетресение удари Филипините"}
{"url": "https://pik.bg/%D1%87%D0%B5%D1%81%D1%82%D0%B8%D1%82%D0%BE-%D0%B4%D0%B0%D0%BD%D1%87%D0%BE-%D0%BA%D0%B0%D1%80%D0%B0%D0%B4%D0%B6%D0%BE%D0%B2-%D1%81-%D0%B2%D1%82%D0%BE%D1%80%D0%B8-%D0%B7%D0%B5%D1%82---%D1%89%D0%B5%D1%80%D0%BA%D0%B0%D1%82%D0%B0-%D0%BD%D0%B0-%D1%80%D0%BE%D0%BA%D0%B0%D0%B4%D0%B0%D0%B6%D0%B8%D1%8F%D1%82%D0%B0-%D0%BB%D0%BE%D1%80%D0%B0-%D1%81%D0%B5-%D1%81%D0%B3%D0%BE%D0%B4%D0%B8-%D0%B7%D0%B0-%D1%81%D0%BD%D0%B8%D0%BC%D0%BA%D0%B0-news890923.html", "text": "Фронтменът на \"Сигнал\" Данчо Караджов се сдоби с втори зет, след като дъщеря му Лора се сгоди. 36-годишната певица получи годежен пръстен от приятеля си - диджей Марсел Рохас. Той пък се оказа романтик и избра точния момент да поднесе бижуто - рождения ден на Лора на 3 декември. Марсел паднал на колене през Караджова в дома й, където отишъл, уж, за да й поднесе подаръка за празника й. Но подаръкът се оказал годежният пръстен. \"С него говорим на един език\", щастлива е Лора. С Рохас се показаха за първи път заедно по време на участието на Караджова в \"Биг Брадър\". Тогава Марсел подкрепи певицата безрезервно, а тя бе повече от щастлива, защото той не обичал да се показва много по медиите. Сватба обаче няма да има, заричат се влюбените, защото и двамата не вярват в подписа, пише \"Хотнюз\". \"Пръстенът просто е символ на нашата любов, но аз по сватби не си падам\", категорична е изпълнителката. На крилете на любовта тя пусна и нова песен преди ден, а за догодина стяга и албум. Преди да срещне Марсел, Лора Караджова имаше връзка с Валентин Славов, от когото е дъщеричката й Алиса. Сподели:", "date": "2019.12.15", "title": "ЧЕСТИТО: Данчо Караджов с втори зет - щерката на рокадажията Лора се сгоди за... (СНИМКА)"}
{"url": "https://pik.bg/%D1%88%D0%BE%D1%84%D1%8C%D0%BE%D1%80-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%B2-%D1%82%D0%B8%D1%80-news891664.html", "text": "Водач на лек автомобил е загинал при катастрофа между ТИР и лека кола на пътя I-7 Елхово – Лесово в района на Елхово. Това съобщиха от пресцентъра на МВР . Инцидентът е станал около 11.30 часа след Елхово в посока Лесово. ТИР-ът е с румънска регистрация. Ударът между двете коли е челен. Сподели:", "date": "2019.12.15", "title": "Шофьор загина след челен удар в тир"}
{"url": "https://pik.bg/%D0%BF%D0%BE-%D0%BA%D0%B0%D0%BA%D0%B2%D0%BE-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5%D0%BC-%D1%87%D0%B5-%D1%8F%D0%B4%D0%B5%D0%BC-%D0%BC%D0%BD%D0%BE%D0%B3%D0%BE-%D1%81%D0%BE%D0%BB-%D0%B2%D0%B8%D0%B6%D1%82%D0%B5-news891572.html", "text": "Когато си поръчвате пица или се наслаждавате на филма с купа с пуканки, най-вероятно знаете, че приемате повече сол. Но за съжаление, има и много други продукти, от които без да осъзнаваме, си набавяме доста голямо количество от бялата подправка. Дори и в храни като хляб и зърнени понякога има прекомерно много от нея. Препоръчителният максимален прием е 2300 милиграма натрий на ден, а идеалното количество е 1500 милиграма. Оказва се обаче, че средно един възрастен човек приема над 3400 милиграма натрий всеки ден, като 70 процента от него идват от пакетирани храни. Солта, подобно на захарта, е вредна за нашето здраве и може да причини не по-малко проблеми. Вижте само някои от признаците за прекомерната й употреба: Ако забележите, че пръстите ви се подуват, това може да се дължи на солените храни. Те освобождават излишния натрий в кръвта и се нарушава балансът в тялото. Всичко, което трябва да направите, е да намалите приема на натрий и подпухването ще изчезне. Наред с подутите пръсти, стомахът ви също може да реагира с подуване. Това се дължи на натрупване на газове, което води до дискомфорт. Намалете солта и пийте повече вода. Това, всъщност, е съвсем нормална реакция, защото натрият помага да се балансира течността в клетките на тялото. Когато консумирате солени храни, водата се изтегля от клетките ви, което предизвиква жажда. Жаждата е начинът на тялото да ви каже, че има нужда от повече вода, за да поддържате балансирана система. Излишната сол може да повлияе негативно на качеството на сън. Проучване показва, че добавянето на повече сол към диетата води до по-трудно заспиване и неспокоен сън. Освен това прекомерното задържане на вода от солта може да причини често уриниране, което ви буди. Натрият допринася за дехидратацията. Когато сте дехидратирани, клетките в тялото не могат да получат достатъчно вода. Това засяга и клетките на кожата, и на устните ви. Не забравяйте да пиете много вода и избягвайте прекалено солени храни. Няма как да предположим кога ще се появи някоя пъпка, но според някои изследвания, хора, които консумират повече натрий, са по-податливи на акне. Акнето често е свързано с възпаление, а прекомерната консумация на натрий, в тази връзка, може да играе роля. Здравето на червата в голяма степен се определя от баланса на добрите и лошите бактерии. Консумацията на повече сол насърчава растежа на лоши бактерии в червата. Те имат склонността да влияят на стомашната лигавица и да причиняват инфекция, сочат изследвания по гастроентерология. Консумацията на храни с високо съдържание на натрий може да доведе до високо кръвно налягане, което влияе и на сърцето. С времето високото кръвно налягане може да увеличи риска от коронарна болест на сърцето, инсулт и сърдечна недостатъчност. С малко диета, бедна на натрий, ще решите проблема. Сред останалите проблеми, до които може да доведе прекомерната консумация на сол, са главоболие, болки в гърдите, когнитивни проблеми и риск от образуване на камъни в бъбреците. Затова бъдете внимателни към това, което консумирате и четете етикетите. Сподели:", "date": "2019.12.15", "title": "По какво да разберем, че ядем много сол? Вижте!"}
{"url": "https://pik.bg/%D1%82%D1%83%D1%80%D0%B8%D1%86%D0%BE%D0%B2-%D1%81-%D0%BC%D0%BD%D0%BE%D0%B3%D0%BE-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%BE-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B5-%D0%B7%D0%B0-%D1%86%D1%81%D0%BA%D0%B0-news891651.html", "text": "Защитникът на ЦСКА Иван Турицов обяви, че играчите на \"червените\" желаят Милош Крушчич да остане начело на отбора. \"Разбира се, че искаме Крушчич да остане. Честата смяна на треньори не се отразява добре...\". \"И титлата, и Купата са приоритет за ЦСКА\". \"...Смятам, че 2020 ще е по-добра за нас\". \"Ахмедов е добър играч и очаквам да вкарва много голове\", са фрази на Турицов относно ЦСКА. Бранителят е цитиран от \"Тема Спорт\". Сподели:", "date": "2019.12.15", "title": "Турицов с много интересно изказване за ЦСКА"}
{"url": "https://pik.bg/%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%BE%D0%B1%D0%BB%D0%B0%D1%81%D1%82%D0%B5%D0%BD-%D1%83%D0%BF%D1%80%D0%B0%D0%B2%D0%B8%D1%82%D0%B5%D0%BB-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D0%BF%D1%80%D0%B5%D0%B4%D0%BF%D0%BE%D0%BB%D0%B0%D0%B3%D0%B0%D0%B5%D0%BC%D0%B8-%D0%B2%D1%80%D1%8A%D0%B7%D0%BA%D0%B8-%D1%81-%D0%BC%D0%B0%D1%84%D0%B8%D1%8F%D1%82%D0%B0-news891599.html", "text": "Областният управител на северната италианска автономна провинция Вале д'Аоста Антонио Фосон обяви, че подава оставка, след като името му бе споменато в разследване срещу мафията, съобщиха „Франс Прес” и ДПА, цитирани от „Дарик”. В петък държавната прокуратура в Торино обяви разследване за предполагаемо влияние на мафията при избирането на Фосон. В писмена декларация Антонио Фосон изрично подчертава, че няма нищо общо с фактите, изнесени наскоро в медиите. Той изтъкна пред журналисти, че подава оставка, за да изпълни своята политическа отговорност и да запази достойнството си, което по думите му е било дълбоко накърнено от позорните твърдения. Други трима души от управата на малката област с население от 125 000 души, разположена на границата с Франция и Швейцария, също подадоха оставка в рамките на същото разследване. Според вестник \"Стампа\", който се позовава на документи от следствието, калабрийската мафия ндрангета от десетилетия е проникнала в политическия живот на Вале д'Аоста, оказвайки влияние върху местните избори чрез натиск върху калабрийската общност в областта. Следователите са установили, че няколко десетки години наред ндрангета е обуславяла политическия живот във Вале д'Аоста, създавайки солиден престъпно-политически съюз, твърдят карабинери, участвали в това разследване. Ндрангета няма политически предпочитания и подкрепя кандидати от различни партии, става ясно от разследването. Според него седем души от три различни партии, свързани пряко или непряко с престъпната група, са били избрани на последните избори през май. Смята се, че ндрангета е най-могъщата мафиотска групировка в Италия и развива също така международна дейност. Сподели:", "date": "2019.12.15", "title": "Италиански областен управител подаде оставка заради предполагаеми връзки с мафията"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%81%D0%B8%D0%BD%D1%8A%D1%82-%D0%BD%D0%B0-%D1%81%D1%82%D0%B5%D1%84%D0%B0%D0%BD-%D0%B4%D0%B0%D0%BD%D0%B0%D0%B8%D0%BB%D0%BE%D0%B2-%E2%80%93-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D0%BB%D0%B0%D0%BA%D0%B0%D1%85-%D0%BC%D0%BD%D0%BE%D0%B3%D0%BE-%D0%B7%D0%B0-%D0%B1%D0%B0%D1%89%D0%B0-%D1%81%D0%B8-%D0%B8-%D0%BC%D0%BE%D0%BB%D0%B8%D1%85-%D0%B3%D0%BE%D1%81-news890615.html", "text": "„Ще запомня баща си най-вече като смирен и добър човек. В живота си той беше такъв, какъвто е. Искрен, истински. Не  използваше името си на голяма звезда, държеше се нормално с хората. Колкото си по-голям, толкова по-земен си, толкова по-голямо е смирението. И беше много, много добър. Всичко, което той притежаваше, неговата харизма, му бе дадено от Бог”, каза за „Ретро”, преди да отпътува за Америка, синът на Стефан Данаилов - Владимир. Той пристигна от Щатите заедно със съпругата си Виктория за погребението на своя баща и седмица по-късно отново отлетя отвъд Океана, където живее и учи медицина. „Не мога да кажа конкретни думи, които съм запомнил от него. той не беше толкова философ. За мен беше важно неговото отношение към мен, начинът, по който се държеше, беше много по-силен от каквито и да е думи. Той ме вдъхновяваше да се стремя към добро, към истината, към праведност”, добави Влади. „Когато преди два месеца разбрах, че е болен, плаках много. Мислех си какво ще бъде без него, как няма да можем да си говорим повече... Молих се на Господ за утешение и го получих, цял живот трябва да го получавам. Тепърва ще усещам неговата загуба”, разстрои се той. Владимир винаги е поддържал връзка с баща си, още от малък, независимо от огромното разстояние, което ги е разделяло. Всеки път, когато с майка му Ирен Кривошиева са си идвали в България, се е виждал с него. Но признава, че през последните години са станали особено близки. „Майка ми беше много силна, беше като щит за мен, когато бях малък и живеехме в Америка. Имало е много ключови моменти, в които съм имал нужда от баща си, но винаги съм можел да го чуя, да поговорим”, връща се назад той. Според Владимир истинският живот е вечен, не свършва на тази земя. „Тук е предживот. Тук живееш, за да живееш там. Животът е безкраен. Тук само се подготвяме. За този, който вярва в Господ, животът е вечен. Смъртта не трябва да ни кара да изпадаме в униние, ако вярваме в Бог”, казва той. Сподели:", "date": "2019.12.15", "title": "САМО В ПИК И \"РЕТРО\": Синът на Стефан Данаилов – Владимир: Плаках много за баща си и молих Господ за утеха"}
{"url": "https://pik.bg/%D1%84%D0%B0%D0%B1%D1%80%D0%B5%D0%B3%D0%B0%D1%81-%D1%81-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%BE-%D1%81%D0%B8%D0%BB%D0%BD%D0%B8-%D1%84%D1%80%D0%B0%D0%B7%D0%B8-%D0%B7%D0%B0-%D0%BC%D0%B5%D1%81%D0%B8-news891625.html", "text": "Халфът на Монако Сеск Фабрегас е убеден, че неговият бивш съотборник в Барселона - Лионел Меси, може да играе поне до 40-годишна възраст на супер ниво. \"Меси е футболист с брутален характер. Това означава, че докато самият той е доволен от представянето си, ще продължава да играе. А с оглед наличните качества, той без проблеми може да играе до 40-годишна възраст\", заяви испанецът Фабрегас. \"Помня много добре денят, в който Меси дойде в академията на Барса - \"Ла Масия\". Той не говореше много, но още тогава играеше както днес - човек не можеше да го спре\", добавя 32-годишният Фабрегас. Двамата са също така много добри приятели, а и набори. Сподели:", "date": "2019.12.15", "title": "Фабрегас с изключително силни фрази за Меси"}
{"url": "https://pik.bg/%D0%B1%D1%80%D0%B0%D0%B2%D0%BE-%D1%80%D0%B0%D0%B4%D0%BE-%D1%8F%D0%BD%D0%BA%D0%BE%D0%B2-%D1%81-%D0%BF%D1%80%D0%B5%D1%81%D1%82%D0%B8%D0%B6%D0%BD%D0%BE-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-news891604.html", "text": "Радослав Янков завърши на пето място, след като отпадна в четвъртфиналите на състезанието от Световната купа по сноуборд в паралелния гигантски слалом в италианския курорт Кортина д'Ампецо. Янков отстрани в първото си спускане представителя на домакините Едвин Корати, но след това допусна грешка и не успя да завърши манша си срещу корееца Лий Сангхо. Впоследствие Сангхо достигна до финала, където загуби от звездата на италианския отбор Роланд Фишналер. Третото място остана за руснака Игор Слуев, който в малкия финал изпревари австриеца Лукас Матис, информира БНР. В генералното класиране за Световната купа в паралелните дисциплини води Роланд Фишналер с 2450 точки. Втори е италианецът Мирко Феличети с 1380 точки, а трети е австриецът Андреас Промегер с 1290. Радослав Янков е седми с 1090 точки. В подреждането в дисциплината паралелен гигантски слалом първи е Фишналер с максималните 2000 точки. Янков е четвърти с 950 точки. Сподели:", "date": "2019.12.15", "title": "БРАВО: Радо Янков с престижно класиране"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%B8-%D0%B4%D1%83%D1%85%D0%BE%D0%B2%D0%BD%D0%B8%D1%8F%D1%82-%D0%B1%D0%B0%D1%89%D0%B0-%D0%BD%D0%B0-%D1%81%D0%B8%D0%BD%D0%B0-%D0%BD%D0%B0-%D0%BB%D0%B0%D0%BC%D0%B1%D0%BE---%D0%BE%D1%82%D0%B5%D1%86-%D0%B5%D1%84%D1%80%D0%B5%D0%BC-%D1%81%D0%B5-%D1%81%D0%BF%D0%BE%D0%BC%D0%B8%D0%BD%D0%B0%D0%BB-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D0%B4%D0%B5%D0%BD-%D0%BD%D0%B0-%D1%81%D1%82%D0%B5%D1%84%D0%B0-news891108.html", "text": "\"На рождения ден на баща ми Стефан Данаилов почина и човекът, който ми е помагал много с напътствия, с духовни съвети, с всичко - отец Ефрем, който живееше в Аризона. Много ми беше мъчно, но знам, че и двамата са на по-добро място\". Така синът на големия актьор Стефан Данаилов – Владимир, се прости и с още един свой приятел и духовен баща. \"Той беше жив мъченик, помагаше на всички, беше зареден с много любов, раздаваше я, не оставяше никой на пътя\", обяснява още Влади. Отец Ефрем е роден във Волос, Гърция, на 24 юни 1927 г. Живее в гръцкия православен манастир \"Св. Антоний\" в щата Аризона, САЩ. \"Той бе духовен отец на четири манастира в Атон, няколко манастира в цяла Гърция и многото манастири, построени по неговите молитви и усилия в Америка и Канада\", представи ни светия човек Данаилов. Човекът, от когото Влади се е учил на добролюбие, продължава да е в сърцето му. \"Както и баща ми. Знам, че болката е голяма от загубата, но сигурно няма нищо случайно в това, че двамата човека, които много обичах, си отидоха по едно и също време. Тежко ми е\", сподели Влади. В момента той продължава да взима изпитите си за доктор, които също не са леки, но е мотивиран да стане \"един от най-добрите лекари\", каквато е била мечтата на баща му Стефан Данаилов. \"Разбира се, че се радвам, че ще има зала в НАТФИЗ, сцена и булевард на името на тате. Той го заслужава. Стоянка Мутафова също\", категоричен е Владимир Данаилов. Сподели:", "date": "2019.12.15", "title": "Почина и духовният баща на сина на Ламбо - отец Ефрем се споминал на рождения ден на Стефан Данаилов"}
{"url": "https://pik.bg/%D1%82%D0%B0%D0%B9%D0%BD%D0%B8%D1%82%D0%B5-%D0%BD%D0%B0-%D0%BD%D0%B0%D0%B9-%D0%BF%D1%80%D0%BE%D1%87%D1%83%D1%82%D0%B8%D1%82%D0%B5-%D1%84%D0%B8%D0%BB%D0%BC%D0%BE%D0%B2%D0%B8-%D0%B7%D0%B2%D0%B5%D0%B7%D0%B4%D0%B8-%D0%B2-%D1%81%D0%B5%D0%BD%D0%B7%D0%B0%D1%86%D0%B8%D0%BE%D0%BD%D0%BD%D0%B0-%D0%BA%D0%BD%D0%B8%D0%B3%D0%B0-%E2%80%9E%D0%B7%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B2-%D0%BA%D0%B0%D0%BD-%D1%81-%D0%BB%D1%8E%D0%B1%D0%BE%D0%B2%E2%80%9D-%D1%80-news889071.html", "text": "- Тази книга наистина е уникална тъкмо с вътрешния си поглед. Тя предлага спомените и разказите на Жил Жакоб – личност, оказала сериозно влияние върху развитието на киното поне между 1978 и 2014 г., когато реално ръководи Фестивала в Кан. Защото за съдбата на един филм, особено некомерсиален, е изключително важно той да бъде селектиран на престижен фестивал, а форумът в Кан си остава най-престижният. И тъкмо човекът, отговорен за селекцията на Фестивала, има реалното влияние да промотира или неглижира който и да е филм на голям автор. А няма жив режисьор, който да не мечтае за премиера тъкмо в Кан. За всичко това става въпрос в тази книга – и за принципите на подбор на филмите, и за критичните откази към големи имена, и за ритуала по изкачването на стъпалата с червения килим към голямата зала „Люмиер” на специално построения през 1983 г. Фестивален дворец, намиращ се на бул. „Кроазет”, на самия бряг на Средиземно море. Но най-ценни са портретите на велики личности от света на киното – както на незабравими режисьори като Фелини и Тарковски, така и на легендарни артисти като Кари Грант, Катрин Деньов, Жерар Депардийо и куп други. В тях авторът не само анализира техния творчески път, но и споделя факти от общуването си с всеки от тях на Фестивала в Кан, които реално няма откъде другаде да бъдат научени. - Тази безценна книга е всичко изброено едновременно. Тя е и енциклопедия, тъй като дава ценна информация и за забравени легенди на киното (примерно френските киноикони Мишел Морган и Даниел Дарийо), и за днешни любимци като Леонардо Дикаприо. Тя е и роман, защото това е романът на живота на самия автор Жил Жакоб, започнал връзката си с Фестивала в Кан като кинокритик още през 1965 г., за да се издигне до артистичен директор и президент на събитието. Тя е и любопитно четиво с куп задкулисни подробности от кухнята на Фестивала. А е и учебник по правене на кинофестивали – от организацията, през концепцията на селекционера, до съзнанието каква огромна отговорност лежи върху него за собствените му естетически решения. - Много ме развълнуваха текстовете на Жакоб за Жулиет Бинош, Фелини, Тарковски, Алмодовар, дори за Ларс фон Триер, обявен по негово време за персона нон грата на Фестивала заради непремерени пронацистки изказвания на пресконференцията за филма му „Меланхолия“ през 2011 г. Дори и да звучат умерено критично на места, всеки от тези портрети е искрено обяснение в любов към таланта и мястото в пантеона на киното на всеки от тези велики творци. - Научих например, че Франсоа Трюфо е имал връзка с Катрин Деньов. Но той снима съвсем като влюбен - както в киното, така и в актрисите си - всяка прекрасна артистка, на която поверява главна роля: и Жан Моро, и Франсоаз Дорлеак (рано загиналата сестра на Катрин), и Фани Ардан (от която има дъщеря). Или как веднъж Скорсезе не могъл да мигне в най-луксозния хотел на \"Кроазет\" - \"Карлтън\", заради среднощната врява по булеварда и партитата на плажа, който е съвсем пред хотела, та се принудил да замъкне матрака си в банята, за да се спаси от шума. - Не се познавам лично с Жил Жакоб. Просто миналата година по време на Фестивала се озовах на скромната му премиера, където имах късмета и да се сдобия с автограф от него. Преди да ми надпише книгата си, той само ме попита: „От колко години посещавате Фестивала?”. Сподели:", "date": "2019.12.15", "title": "Тайните на най-прочутите филмови звезди в сензационна книга! „За Фестивала в Кан с любов” разкрива неизвестни факти за Брижит Бардо,  Катрин Деньов, Шон Пен, Шарън Стоун..."}
{"url": "https://pik.bg/%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%B2-%D0%BC%D0%BE%D0%BC%D0%B5%D0%BD%D1%82-%D0%BD%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D0%BD%D0%B5-%D0%BD%D0%B0-%D0%B4%D1%80%D0%BE%D0%B3%D0%B0-news891652.html", "text": "Операцията е проведена от служители на сектор \"Наркотици\" в ГДНП и колегите им от Пето РУ-СДВР, под наблюдението на прокуратурата. След разследване и предприета в петък специализирана полицейска операция, в момент на предлагане на дрога на територията на хипермаркет в столицата са задържани трима столичани - двама на 35 години и един - на 33. Те са били засечени в два автомобила и при вида на полицаите са се опитали неуспешно да избягат. При последвалите процесуално-следствени действия в една от колите е открит кашон с шест плика с тревиста маса, готови за продан - по предварителни данни веществото е нова дизайнерска дрога, наречена Пика, която е изключително агресивна и опасна. След претърсване в домовете на задържаните криминалистите са намерили везна, вакуум машинка, бяло прахообразно вещество, реагиращо на кокаин и разпределено в различни разфасовки. И тримата са криминално регистрирани за взломни кражби и наркотици, като един от двамата 35-годишни е обявен за издирване с влязла в сила присъда, се казва в информацията. Според събраните до момента данни те са се занимавали с производство и разпространение на наркотици. По случая е образувано досъдебно производство, а материалите са докладвани на прокуратурата. С прокурорско разпореждане на двама от задържаните мярката за задържане е удължена до 72 часа, а издирваният е предаден на Главна дирекция \"Изтърпяване на наказанията\". Работата по документирането на престъпната им дейност продължава. Трима столичани са задържани в момент на предлагане на дрога, съобщава пресцентърът на МВР. Сподели:", "date": "2019.12.15", "title": "Задържаха столичани в момент на предлагане на дрога"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BC%D0%BE%D0%B4%D0%BD%D0%B8%D1%8F%D1%82-%D0%B3%D1%83%D1%80%D1%83-%D0%BD%D0%B0-%D0%B1%D1%81%D0%BF-%D0%BA%D0%B8%D1%80%D0%B8%D0%BB-%D0%B4%D0%BE%D0%B1%D1%80%D0%B5%D0%B2-%D1%81%D0%B5-%D0%B7%D0%B0%D0%BF%D0%B0%D1%81%D0%B2%D0%B0-%D1%81-%D0%BA%D0%BE%D0%BB%D0%B0%D0%BD-%D0%B7%D0%B0-810-%D0%BB%D0%B2-%D1%81%D0%BD%D0%B8%D0%BC%D0%BA%D0%B0-news890616.html", "text": "Червеният моден гуру Кирил Добрев отново вбеси социалистите със скъпа маркова придобивка. Увлеченият по модните тенденции бесепар държи всеки малък детайл от тоалетите му да бъде дизайнерски, в това число и коланите. Последната „препаска“ на Добрев е същински шедьовър и е дело на една от най-скъпите модни къщи – „Гучи“. Мъжкият аксесоар от кожа с метална тока, изобразяваща логото на марката, струва абсурдните 810 лева. За да го показва в цялата му прелест, зам.-шефът на левицата умишлено запасва ризите в панталоните си, така че всички да спират поглед върху колана му за почти четири минимални пенсии. От „Позитано“ 20 издават, че Добрев имал и други подобни модели на „Гучи“, които купил на сходни цени. Различавали се само по цветовете на токите. Заместникът на Корнелия Нинова не пести средства за лъскав имидж като на шоузвезда, а марковите си дрехи и аксесоари най-често пазарувал от големите европейски столици, до които поне два пъти годишно пътувал семейно с жена си и децата си. В дрешника си Добрев кътал дизайнерски костюми, обувки на „Ив Сен Лоран“ за по 700 лева чифта, слънчеви очила на „Картие“ и други марки от най-висшата модна лига, но най-много пари пръскал за часовници. Любовта на социалиста към луксозните швейцарски часовници датира от доста време, а най-големият шедьовър в колекцията му струвал 20 хиляди лева и е на швейцарската компания „Зенит“. Бижута от същата марка носят световни знаменитости като Диего Марадона, актьорът Брадли Купър, даже самият Владимир Путин. Сподели:", "date": "2019.12.15", "title": "САМО В ПИК И \"РЕТРО\": Модният гуру на БСП Кирил Добрев се запасва с колан за 810 лв. (СНИМКА)"}
{"url": "https://pik.bg/%D0%BF%D0%BE%D1%82%D1%8A%D0%BD%D0%B0%D0%BB-%D0%B2-%D1%80%D1%83%D0%BC%D1%8A%D0%BD%D0%B8%D1%8F-%D0%BA%D0%BE%D1%80%D0%B0%D0%B1-%D1%81-14-%D1%85%D0%B8%D0%BB%D1%8F%D0%B4%D0%B8-%D0%BE%D0%B2%D1%86%D0%B5-%D0%B7%D0%B0%D1%81%D1%82%D1%80%D0%B0%D1%88%D0%B0%D0%B2%D0%B0-%D1%87%D0%B5%D1%80%D0%BD%D0%BE-%D0%BC%D0%BE%D1%80%D0%B5-news891654.html", "text": "Имахме много заседания на тази тема, ситуацията е сложна, критична. Знам, че министърът на вътрешните работи с всички заинтересовани министри търси решения, заявил Костаке, цитиран от Медиафакс. Това е биологичен риск, за който предупредихме от самото начало, каза министърът. Корабът, плаващ под флага на Палау, в трюма на който имаше 14 600 овце, потъна на 24 ноември. Спасени бяха само 254 животни. Румънското пристанище не разполага с необходимите технически възможности, така че е обявен търг за вдигане на потъналия кораб и докарването му до брега. Корабът тежи 635 тона. Досега интерес към търга проявиха две румънски компании и три чуждестранни. До 20 декември властите трябва да изберат компанията. Потъналият в края на ноември кораб в черноморското пристанище Мидия, близо до Констанца, превозващ над 14 хиляди овце, може да се окаже заплаха за екологията на местната екватория заради разлагащите се трупове, заяви министърът на здравеопазването на Румъния Виктор Костаке на пресконференция в Яш, съобщи ТАСС, цитирана от БТА. Сподели:", "date": "2019.12.15", "title": "Потънал в Румъния кораб с 14 хиляди овце застрашава Черно море"}
{"url": "https://pik.bg/%D0%BA%D0%B0%D0%BF%D0%B0%D0%BD-%D0%B4%D1%83%D0%BF%D0%BA%D0%B0-%D0%B3%D0%BB%D1%8A%D1%82%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D1%8F%D0%BC%D0%B1%D0%BE%D0%BB-%D1%81%D0%BD%D0%B8%D0%BC%D0%BA%D0%B8-news891717.html", "text": "Автобус на градския транспорт в Ямбол пропадна в дупка, изкопана от ВиК. Изкопът не е бил обезопасен. В автобуса е имало пътници, които не са пострадали, предаде Би Ти Ви. Инцидентът е на едно от големите кръстовища в града, с постоянен трафик. Сподели:", "date": "2019.12.15", "title": "КАПАН: Дупка глътна автобус в Ямбол (СНИМКИ)"}
{"url": "https://pik.bg/%D0%B0%D1%80%D0%B5%D1%81%D1%82%D0%B8-%D0%B2-%D0%B0%D0%BB%D0%B1%D0%B0%D0%BD%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%80%D1%83%D1%85%D0%BD%D0%B0%D0%BB%D0%B8-%D1%81%D0%B3%D1%80%D0%B0%D0%B4%D0%B8-%D0%BF%D1%80%D0%B8-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-news891610.html", "text": "Властите в Албания арестуваха 9 души, които се разследват за разрушенията при земетресение от миналия месец, отнело живота на 51 души, съобщи „Франс Прес”, цитирана от БНР. Сред задържаните има строители, инженери и служители на строителни фирми, които са заподозрени в нарушаване на строителните разпоредби, довело до срутването на сгради по време на труса с магнитуд 6.4 на 26 ноември. Осем души все още се издирват. Началникът на полицията в пристанищния град Дуръс заяви, че предварителните разследвания са установили, че в много от случаите нередностите по време на строителството са били причина за срутване на сгради, в които са загинали 23 души. Посочва се още, че след падането на комунизма през 1990 г., в Албания често се срещат случаи на  незаконно и хаотично строителство, като при много сгради липсват необходимите разрешителни и не се спазват изискванията за безопасност. Сподели:", "date": "2019.12.15", "title": "Арести в Албания заради рухнали сгради при земетресението"}
{"url": "https://pik.bg/%D0%BC%D0%BD%D0%BE%D0%B3%D0%BE-%D0%B2%D0%B0%D0%B6%D0%B5%D0%BD-%D0%BA%D0%B0%D0%B7%D1%83%D1%81-%D0%BF%D1%80%D0%B8-%D1%81%D0%B8%D0%BD%D0%B8%D1%82%D0%B5-news891609.html", "text": "Ръководството на Левски ще опита да форсира преговорите с 25-годишния играч Хали Тиам. Сенегалецът има контракт със \"сините\" до лятото и след Нова година ще може да води разговори с други клубове, в които евентуално да премине като свободен агент през летния трансферен прозорец. От \"Герена\" не искат да изпускат дефанзивния полузащитник, но до момента още не могат да постигнат споразумение с него, пише \"Тема Спорт\". Сподели:", "date": "2019.12.15", "title": "Много важен казус при \"сините\"..."}
{"url": "https://pik.bg/%D0%BB%D0%B5%D0%B2%D1%81%D0%BA%D0%B8-%D1%81-%D0%B3%D1%80%D0%B5%D1%88%D0%BD%D0%B0-%D1%81%D1%82%D1%8A%D0%BF%D0%BA%D0%B0-%D1%81%D1%80%D0%B5%D1%89%D1%83-10-%D0%BE%D1%82-%D0%BB%D0%BE%D0%BA%D0%BE-%D0%BF%D0%B4-news891713.html", "text": "Oтборите на Локомотив Пловдив и Левски завършиха при резултат 0:0 в голямото дерби на последния 20-ти кръг на есенния дял на efbet Лига. Това беше и последният мач в професионалната кариера на Георги Илиев, с номер 461. Двата отбора не успяха да постигнат голям превес в срещата, като шансовете бяха изключително малко и за двата тима. Домакините трябваше да доиграят последните 30 минути от срещата с човек по-малко след абсурдният червен картон на Ален Ожболт в средата на втората част. Срещата започна с хубав жест в чест на последния двубой на Георги Илиев в професионалния футбол. Халфът Георги Илиев си взе сбогом с любимата игра, след като се появи за последен, 461-и път на терена в родния елит. Признание получи и главният съдия Станислав Тодоров, който проведе последния си 250-ти мач. В 10-та минута дойде първият не лош шанс в срещата за домакините. След центриране на Парвиз Умарабаев Димитър Илиев отклони топката на първа греда, след което се стигна до неразбирателство в \"сините\" редици и Хали Тиам за една бройка да си отбележи автогол. Минута по-късно момчетата на Петър Хубчев отвърнаха със шанс пред вратата на Мартин Луков. Паулиньо успя да се пребори за топката пред наказателното поле на \"смърфовете\", след което успя да стреля от труден ъгъл с левия крак, но ударът му мина встрани. В 18-та минута \"смърфовете\" стигнаха и до греда. Домакините от Локомотив получиха чудесен шанс от пряк свободен удар да застрашат вратата на Миятович. Зад топката застана Парвиз Умарбаев и нацели горната греда на вратата на \"сините\". Темпото на двубоя обаче генерално беше доста ниско, като единоборствата преобладаваха и положенията бяха сериозна рядкост. В 39-та минута центриране на Георги Илиев почти намери извисилия се най-високо Стивън Езе, но в крайната сметката кълбото едва беше докоснато от защитника, след което излезе в аут. В началото на втората част играта беше спряна за около 5 минути заради разразилата се димна завеса от димките на гостуващата агитка. В 53-та минута Бирсент Карагарен намери малко пространство на границата на наказателното поле и опита шут, но ударът попадна право в ръцете на Милан Миятович. Две минути по-късно дойде следващото положение пред сръбския страж на гостите. Стивън Езе се извиси отново най-високо след свободен удар, изпълнен итр Георги Илиев, но ударът на бранителя мина встрани. Точно в момента, в който натискът на момчетата на Бруно Акрапович стана още по-свиреп домакините останаха с 10 души. Ален Ожболт напълно необмислено избута грубо Холмар Ейолофсон без топката. Главният съдия не се поколеба да изгони словенския нападател. В 74-та минута дойде и най-добрият шанс в срещата за Левски. След бърза контраатака Паулиньо успя да превземе около 70 метра терен, за да подаде на Франко Мазурек на задната греда, който обаче беше изпреварен от страхотния Георги Илиев, който направи близо 90-метров спринт от противоположната врата, за да изпревари аржентинеца. Четири минути по-късно дойде и големият шанс пред \"смърфовете\". След чудесна контраатака Бирсент Карагарен беше изведен сам срещу Милан Миятович, но някак от 15 метра не успя даже да уцели вратата. Минута преди края на срещата гостите имаха претенции за дузпа. Станислав Тодоров обаче изобщо не беше заинтересован да показва 11-метровия наказателен удар. По този начин двата тима не успяха да излъчат победите, като запазиха статуквото в топ 3 на класирането. Левски остава втори, с 44 пункта след 20 мача. На две точки остана Локомотив Пловдив на третата позиция. Сподели:", "date": "2019.12.15", "title": "Левски с грешна стъпка срещу 10 от Локо Пд"}
{"url": "https://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%B8-%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%B8-%D1%82%D0%B0%D0%B9%D0%BD%D0%B8-%D0%BA%D1%80%D0%B8%D0%B5%D0%BB-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D1%83%D0%BE%D0%BB%D1%82-%D0%B4%D0%B8%D1%81%D0%BD%D0%B8-news891580.html", "text": "Ha 5 дeeмвpи ce нaвъpшиxa 118 от poждeниeтo нa Уoлт Диcни, a пoвeчe oт пoлoвин вe cлeд cмъpттa мy (15 декември, 1966 г.) нeгoвaтa peпyтaция нa пиoнep в cвeтa нa aнимaциятa нaиcтинa e зacлyжeнa, пишe иoнoмиcтът Бapи Линeци в нoвa cтaтия за създателя на любимеца на поколения деца Мики Маус. За над 40-те години, прекарани в работа като аниматор, Дисни направил революция в киноиндустрията, измислил нов език и стил и оглавил огромна медийна империя. По повод паметната дата събрахме за вас някои любопитни факти, засягащи живота, творчеството и наследството на великия творец и бизнесмен. - В началото на кариерата си Дисни си партнирал с аниматора Аб Айуъркс. Именно той измислил мишлето, получило по-късно името Мики Маус. Първите филмчета за Мики били нарисувани от него. - Първоначално Мики Маус се казвал Мортимър Маус, но съпругата на Дисни го разубедила, тъй като “Мортимър” според нея звучало твърде помпозно. - Дебютът на Мики Маус се състоял през 1928 г. В продължение на 19 години мишокът говорел с гласа на Уолт Дисни, а после, заради проблеми с гърлото, шефът на студиото предал “ролята” си на актьора Джими Макдоналд. - Мики Маус като логотип и символ на компания Disney редовно присъствал в много филми на студиото - под вид на случайно показала се сянка на Мики или само на ушите му. - През 1938 г. Уолт Дисни посрещнал в студиото си нацистката режисьорка Лени Рифенщал и я разходил из различните павилиони. - През 1938 г. Дисни под влияние на дъщерите си решил да закупи правата за екранизация на книгата “Мери Попинс”. Авторката ѝ, британската писателка Памела Тревърс, категорично му отказала. Опитите да я убеди му отнели 23 години. През 1964 г. едноименният филм все пак излязъл на големите екрани. Историята на взаимоотношенията на Памела Тревърс и Уолт Дисни заляга в основата на сюжета на филма “Спасяването на мистър Банкс”. В ролята на Дисни участва Том Ханкс. - Дисни бил един от основателите на “Киносъюза за запазване на американските идеали” - обществена организация, създадена през 1944 г. за защита на киноиндустрията от комунистическото влияние. - По-рано, през 1941 г., Дисни обвинил Съюза на карикатуристите, който обявил профсъюзна стачка, че членовете му се занимават с подривна “червена” дейност. - През 1947 г. Дисни свидетелствал пред комисия за разследване на антиамериканска дейност, разказвайки, че редица бивши аниматори от студиото му са подкрепяли комунистически възгледи. - Двеминутната сцена с бурята от “Малката русалка” е рисувана от 10 художници в продължение на една година. - Според легендата прототип на кокетната фея Тинкърбел от “Питър Пан” била Мерилин Монро. Всъщност феята Камбанка е копирана от актрисата Маргарет Кери. - Дисни се отличавал с повишено внимание към детайлите. Боклукчийските кофи в Дисниленд са разположени на 25 крачки от щандовете за хот-дог - точно за толкова стъпки самият Уолт изяждал един хот-дог. - Идеята да създаде тематичен лунапарк за деца и възрастни осенила Дисни през 30-те години, подшушната от дъщерите му. Той успял да се заеме с проекта едва 20 години по-късно. Откритието на първия такъв парк се състояло на 18 юли 1955 г. В навечерието бил проведен “ден на пресата”, който едва не приключил трагично поради лоша организация. На проявата дошли близо три пъти повече хора от очакваното (не 11000, а 28000), в летните жеги възникнал недостиг на питейна вода и т.н. Отзивите в медиите били предсказуемо отрицателни, но на следващия ден пред входа на парка пак се събрала огромна тълпа, хората чакали на опашка от 2 часа през нощта. В крайна сметка на 18 юли паркът имал 55000 посетители. - За 60 години Дисниленд бил посетен от общо 600 млн. души. - По време на официалната си визита в САЩ ръководителят на СССР Никита Хрушчов имал две молби - да се срещне с актьора Джон Уейн и да посети Дисниленд. Последното му било отказано. - Ежегодно в Дисниленд се губят 6000 мобилни телефони, 3500 цифрови камери и 18000 шапки. - Последните написани от Уолт Дисни думи били “Кърт Ръсел”. Умиращият от рак на белия дроб бизнесмен не бил в състояние да говори и изписал името на лист хартия, без да поясни в какъв контекст го споменава. Смисълът на написаното и до ден днешен не е ясен, включително и за актьора Кърт Ръсел. В годината на смъртта на Дисни 10-годишният Ръсел подписал договор със студиото за участие в детски шоута. Днес да си спомним за Петя Дубарова: Нежната душа, която събираше цялото небе Димчо Дебелянов: Аз искам да те помня все така... Джон Ленън: Зад всеки идиот има една велика жена - След смъртта на основателя си студио Disney приело за свой принцип да не включва демонстрации на пушене и цигари във филмите си. - Според една легенда тялото на Дисни, съгласно завещанието му, е замразено в криогенна камера. Друг мит гласи, че тази камера се съхранява под атракциона “Карибски пирати” в Дисниленд. Уолт Дисни е починал на 15 декември 1966 г., а първият известен експеримент с криогенно замразяване на човешко тяло се случил едва месец по-късно. Всъщност тялото на аниматора било кремирано два дена след кончината му, а прахът му е погребан в мемориалния парк Forest Lawn в Глендейл, щата Калифорния. - В атракциона “Карибски пирати” в Дисниленд, открит през 1967 г., поначало “играли” истински скелети, използвани преди за изследвания в Медицинския център на Калифорнийския университет. - Сред проектите, което Дисни не успял да завърши, бил и съвместен анимационен филм със Салвадор Дали. Филмът, озаглавен “Дестино”, излязъл на екраните 5 години след смъртта на Дисни. - Актьорът Уейн Антъни Олуайн, озвучавал дълго време Мики Маус, се оженил за “гласа” на Мини Маус, актрисата Ръси Тейлър. Бракът им продължил 28 години, до смъртта на Олуайн през 2009 г. - Един от героите на Вселената на Дисни, кучето Плуто, оглавява Топ-100 на “най-великите рисувани домашни любимци на всички времена”. - Главният герой на анимационния филм на Pixar “Уол.И” е кръстен на Уолт Дисни. Сподели:", "date": "2019.12.15", "title": "Ето какви невероятни тайни криел легендарният Уолт Дисни"}
{"url": "https://pik.bg/%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D0%B8%D0%B7%D1%82%D0%B5%D0%B3%D0%BB%D0%B8-4-%D1%85%D0%B8%D0%BB-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%BD%D0%BE%D1%81%D0%BB%D1%83%D0%B6%D0%B5%D1%89%D0%B8-%D0%BE%D1%82-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news891613.html", "text": "Американският президент Доналд Тръмп планира да изтегли около 4 хил. военнослужещи от Афганистан като част от обещанието, което отправи към своите привърженици да прекрати намесата на Вашингтон в конфликтите в региона. Това съобщи американското консервативно издание The Washington Examiner, цитирано от „Фокус”. Изданието се позовава на информация от служители в Белия дом, които са коментирали темата пред журналисти. Според данните, президентът планира да обяви незабавното изтегляне на огромна част от военния контингент на САЩ в азиатската страна, което ще намали с една трета числеността на американските военнослужещи в страната, които в момента възлизат на около 12 000 души. Тази информация идва на фона на опитите за възобновяване на прекратените по-рано преговори между американската администрация и силите на талибанското движение в Афганистан. „Ще ги намалим до 8 600 души, а след това ще решим какво да правим“, каза Тръмп през август 2019 г. Президентът е критично настроен към американското военно присъствие в Афганистан и се зарече да прекрати войната, която продължава с участието на САЩ вече 18 години. Въпреки обещанието си да изтегли военнослужещите на Вашингтон от региона обаче, Тръмп все пак одобри тяхната численост да бъде увеличена през 2017 г. Талибаните също индикираха, че в скоро време ще бъде постигнат мир в Афганистан. Според източници в отбраната на САЩ, оставащите военнослужещи в азиатската страна ще се занимават основно с антитерористична дейност. Според доклад на Washington Post, който беше публикуван по-рано присъствието на американските войски в региона е неефективно за стабилността на страната. Сподели:", "date": "2019.12.15", "title": "Доналд Тръмп се готви да изтегли 4 хил. американски военнослужещи от Афганистан"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D1%81%D0%B5%D0%BD-%D0%B1%D0%BB%D0%B0%D1%82%D0%B5%D1%87%D0%BA%D0%B8-%D0%BE%D0%B1%D1%80%D0%B0%D0%BB-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82-news887316.html", "text": "Асен Блатечки твърди, че е опитал и от сладкото, и от горчивото в живота. Към днешна дата актьорът и продуцент на филми може да се похвали с висок стандарт на живот, но  детството му и младежките му години преминали в недоимък. „В детските си години не съм бил нищо повече от един изпечен крадец. Специализирах в обири на супермаркети и без да ми мигне окото крадях кренвирши, дъвки, даже дини и пъпеши. Не помня точно какво, но всичко, което се ядеше, можеше да се скрие някъде. Но тогава го гледах като голяма веселба. Вече не смятам, че е така“, сподели в тв ефира Асен. Всъщност Блатечки се е отгледал и възпитал почти сам, защото родителите му били непрекъснато заети. Родил се, когато майка му и баща му били в най-бурните си младежки години. Татко му бил едва в 10-и клас, когато се влюбил в майка му. Тя пък била ученичка в осми клас. Двамата напуснали училище и заживели заедно. Започнали да работят въпреки крехката си възраст и завършили вечерно. Две години по-късно на бял свят се появил Асен. За да изкарват пари, двамата отсъствали от дома си почти денонощно. За бъдещата звезда се грижели баба му и мила съседка. „От 3-годишен съм по училище, понеже нямаше кой да ме гледа и да ми угажда. Знам как се изкарват пари от ранна детска възраст. Бях на 12 г., когато започнах да работя първата си работа – бях тапицер. Съчетавах това с ученето и каратето. Благодарение на свободомислещите ми родители винаги съм се справял сам и съм доволен от това. Мога да се оправя почти във всяка ситуация“, казва актьорът. Той признава, че невинаги е вървял по правилния път и едва не се е изкушил да нагази в ъндърграунд средите. Малко след като завършил училище, без малко щял да приеме да стане бодигард на боса на ВИС-2 – Георги Илиев. „Офертата беше да започна охрана първо при най-добрите, защото тренирах карате, бях доста бърз и вече имах колан. Имах и други умения, плюс това не бях страхлив, което при тях е важно. Но добре, че ме приеха във ВИЗИЗ и всичко се разсъхна“, споделя Блатечки, който днес е определян за един от най-обичаните български актьори. Сподели:", "date": "2019.12.15", "title": "САМО В ПИК И \"РЕТРО\": Асен Блатечки обрал супермаркет"}
{"url": "https://pik.bg/%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B4%D0%B2%D0%B0%D0%BC%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D0%B6%D0%B8%D0%B2%D0%B5%D0%BB%D0%B8-%D0%B2-%D0%BA%D0%B0%D0%BD%D0%B0%D0%BB%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%B2-%D1%80%D1%83%D1%81%D0%BA%D0%B8%D1%8F-%D0%B3%D1%80%D0%B0%D0%B4-%D0%BA%D0%B0%D0%BB%D1%83%D0%B3%D0%B0-news891679.html", "text": "Двама тийнейджъри, живели в канализацията на руския град Калуга, бяха открити от властите в града, съобщава БГНЕС, цитирана от Нова телевизия. Роднините на тийнейджърите ги обявиха за издирване на 10 декември. Следователи, криминалисти, полицаи и доброволци от града издирваха младежите пет дни. Двамата младежи били открити, докато се разхождали в парка в руския град. Те събирали алуминиеви кенчета и ги предавали на вторични суровини, за да се прехранват. Нощем се прибирали да спят в канализацията, като минавали през отворен капак на улична шахта. Пред властите момчетата обяснили, че са се крили от родителите си и от полицаите, защото не искали да бъдат намерени. След странния инцидент властите започнаха разследване дали младежите не са участници в престъпление, или пък да са причина за някакво престъпление. Сподели:", "date": "2019.12.15", "title": "Намериха двама тийнейджъри, живели в канализацията в руския град Калуга"}
{"url": "https://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D1%82%D1%83%D1%80%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D1%85%D0%B0%D0%BC%D0%B0%D1%81-news891642.html", "text": "Турският президент Реджеп Ердоган се е срещнал с председателя на Политическото бюро на палестинското движение Хамас Исмаил Хания в Истанбул снощи, предадоха турски медии, цитирани от БНР. Закритата за медии среща се е провела в президентския офис в двореца „Долмабахче“. Тя е била по повод 32-годишнина от основаването на Хамас, като не е била предварително обявена на официалната страница на турското президентство. Палестинското политическо и въоръжено съпротивително движение е основано на 14 декември 1987 г. Турция в последните години подкрепя активно в Близкия Изток организациите, свързани с политическата линия на „Мюсюлмански братя“. Хамас са считани за палестински клон на идеологията на „Мюсюлмански братя“. Само ден преди срещата Турция обнови списъка на най-издирваните лица, в който се намира живеещият в изгнание палестински политик Мохамед Дахлан - един от големите неприятели на Хамас на палестинската политическа сцена. Турция увеличи наградата за главата на Дахман от 4 на 10 млн. турски лири (б.р. 3,2 млн. лв.) заради подозрения, че е подкрепял финансово опити за преврат в страната на 15 юли 2016 г. Сподели:", "date": "2019.12.15", "title": "На четири очи: Турският президент се срещна с лидера на Хамас"}
{"url": "https://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B5%D0%BD%D0%BE-%D0%B4%D0%B8%D0%BC%D0%BE%D0%B2-%D1%81-%D0%B3%D0%BE%D1%80%D0%B5%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%B2%D0%BE%D0%B4%D0%BD%D0%B0%D1%82%D0%B0-%D0%BA%D1%80%D0%B8%D0%B7%D0%B0-%D0%B2-%D0%BF%D0%B5%D1%80%D0%BD%D0%B8%D0%BA-%D0%B8-%D0%BC%D1%80%D1%8A%D1%81%D0%BD%D0%B8%D1%8F-%D0%B2%D1%8A%D0%B7%D0%B4%D1%83%D1%85-%D0%B2-%D1%81%D0%BE%D1%84%D0%B8%D1%8F-%D1%83%D1%81-news891723.html", "text": "\"София е сред 20-те европейски града по мръсен въздух. Два са основните източници на замърсяване - битовото отопление и транспортът. Индустрията също може да е замърсител.\" Това каза по Нова тв министърът на околната среда и водите Нено Димов. Според него качеството на живот в България вече е осезателно по-високо, затова и у хората се поражда по-голямо желание за чист въздух. Като пример за сравнение в това отношение той даде София и Видин, където чак такова желание за чист въздух не се забелязва. Нено Димов коментира законодателните промени, готвени от управляващите за инкриминиране и затвор за горенето на материали, съдържащи химия. \"Това не е просто замърсяване. Това трови и е риск за живота и здравето на околните\", каза Димов. Според него в Министерството на земеделието вече се работи по наредба за дърводобива. От ЕК се очаква пък нотификация по изискванията за сяра и пепел. Като алтернатива на замърсяването Ненов посочи работата с няколко общини за въвеждане на електротранспорт. \"Кметът е кмет, независимо от коя политическа партия е избран\", каза Димов в отговор на въпрос как примерно би санкционирал Йорданка Фандъкова за мръсния въздух над столицата. Той уточни обаче, че за София не е изтекъл гратисен срок от три години за реализиране на поредица от екологични мерки. Същевременно, тук се забелязва константно подобряване на ситуацията за последните 7-8 години. Нено Димов коментира и темата с боклука, заловен в Италия, чието предназначение е било за изгаряне в България. \"България е единствената страна, която гори 3% отпадъци при 28% за Европа. България е и единствената държава, която има налагащи ограничения за подобен внос\", каза Димов. Според него ние повече изнасяме боклуци. Наши пестициди се горят в Швейцария, Германия и Франция. 97 на сто пък от внасяните у нас боклуци за горене били предназначени за циментовата промишленост. \"В МОСВ няма информация за отпадъци от Италия. Ако такава информация се получи официално и потвърди, тя ще отиде първо при други органи\", каза Нено Димов. Той подчерта, че е готов да окаже максимално съдействие заедно с регионалния министър на органите на прокуратурата по изясняване на причините за безводието в Перник. Според него освен от язовир \"Студена\" в района имало издадени разрешения за черпене на вода за битово-питейни нужди от още 20 източника. Лично той бил готов да поеме и политическа отговорност за тази криза. Сподели:", "date": "2019.12.15", "title": "Министър Нено Димов с горещ коментар за водната криза в Перник и мръсния въздух в София: Усещаме го, защото стандартът ни на живот се повиши"}
{"url": "https://pik.bg/%D0%BB%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%BB%D0%B5%D0%B9%D0%B1%D1%8A%D1%80%D0%B8%D1%81%D1%82%D0%BA%D0%B0%D1%82%D0%B0-%D0%BF%D0%B0%D1%80%D1%82%D0%B8%D1%8F-%D0%B2%D1%8A%D0%B2-%D0%B2%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BF%D0%BE%D0%B5-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82-%D0%B7%D0%B0-%D0%BF%D0%BE%D1%80%D0%B0%D0%B6%D0%B5%D0%BD%D0%B8%D0%B5%D1%82%D0%BE-%D0%BE%D1%82-%D0%BA%D0%BE%D0%BD%D1%81%D0%B5-news891628.html", "text": "Лидерът на британската опозиционна Лейбъристка партия Джереми Корбин пое отговорност за това, че партията загуби изборите във Великобритания, съобщава „Дарик”, като се позовава на коментар на Корбин пред „Гардиън”. Корбин нарече резултатите от изборите \"наистина разочароващи\". Той допълва още, че ще се оттегли напълно от партията, когато бъде избран негов заместник през пролетта. По думите му едва ли Лейбъристката партия е платила цената за политиката на Брекзит, която някои избирателите възприемат като опит за преодоляване на разделението между оставащи и напускащи, а от други като повторно провеждане на референдума. „Претърпяхме тежко поражение и аз съм отговорен за това“, разкая се още лидерът на лейбъристите. Досегашните депутатски места на лейбъристите отидоха в ръцете на торите в северната част на Англия и Мидланд, давайки на Консервативната партия мнозинство от 80 народни представители. Сподели:", "date": "2019.12.15", "title": "Лидерът на Лейбъристката партия във Великобритания пое отговорност за поражението от консерваторите"}
{"url": "https://pik.bg/%D1%85%D0%B8%D1%82-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%E2%80%9E%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0%E2%80%9D-%D0%BF%D1%8A%D1%82%D0%BD%D0%B8%D1%86%D0%B8-%D1%81-%D0%B1%D0%BE%D0%BD%D0%B1%D0%BE%D0%BD%D0%B8-%D0%B8-%D1%88%D0%B0%D1%80%D0%B0%D0%BD%D0%B8-news891631.html", "text": "Има хора, които не забравят да благодарят. Правят го по свой, мил начин. Като шофьора от столичния градски транспорт. Той успява да усмихне всички с жест, който му струва ... 6 лв. на килограм, разказва Нова телевизия. Мъгла, претъпкани автобуси, лошо настроение. Така изглежда градският транспорт за повечето столичани. Не и за онези, които пътуват по линия 72 и имат късмета да попаднат на Кирил Грозданов. Шофьорът, който се превърна в истински хит сред пътниците с това, че „награждава” с бонбон всеки пътник, който си купи билет. „По принцип започнаха да ме наричат „Кирчо бонбонката”. В началото беше „Киро билетчето”, сега е „Киро бонбончето”, разказва Кирил Грозданов. Това, което мотивира Кирил е усмивката. „Чувствам се много добре, когато дарявам усмивки. Искам пътниците да прекарат времето си при мен така, че да останат доволни”, споделя още шофьорът. Според Кирил едно малко бонбонче, на символична цена, би могло да провокира пътниците да не пътуват гратис. „Човешкото око е малко ненаситно. Когато види, че някой човек си е купил билет и получи бонусче може би остава с впечатлението, че  и той го иска и затова идва при мен, купува си билетче и получава съответния бонус”, посочи още Грозданов. За Никулден шофьорът раздава не само бонбони, а и шарани. „Едната изненада беше за жена на около  46 - 47 години с малко дете. Извади 5 лева, поиска три билета, дадох и бонбончето и казах, че си спечели голямата награда – разказва Кирил. - Бръкнах в кофата, извадих шаранчето и ѝ го подарих за Никулден. 40 минути по-късно, в обратната посока, се качи възрастна жена. Дойде, извади едно левче и каза: „Да се почерпиш”, а аз я изненадах: „Не, ти току – що спечели голямата награда”, извадих другото шаранче и го подарих”. В автобусите, които управлява  Кирил място има за всички –двуноги и четириноги. „На „Курило” се качи една жена и ми каза, че иска два билета  - за нея и за Стефка. Аз не обърнах внимание, върнах и рестото до 5 лева и потеглих. Поглеждам в огледалото – Стефка и видях, че е ... коза. Някои хора може да си плащат билет за животните, а други могат да пътуват гратис – аз не обичам така”, споделя Грозданов. Редовните пътници в автобуса на „Киро бонбончето” вече с нетърпение очакват да видят дали скоро той няма да се превърне и в „Киро Коледата”. Сподели:", "date": "2019.12.15", "title": "Хит: Шофьор на автобус „награждава” пътници с бонбони и шарани"}
{"url": "https://pik.bg/%D0%BA%D1%80%D0%B8%D0%B7%D0%B8%D1%81%D0%BD%D0%B8%D1%82%D0%B5-%D1%86%D0%B5%D0%BD%D1%82%D1%80%D0%BE%D0%B2%D0%B5-%D0%B7%D0%B0-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%B2%D1%80%D0%B0%D1%82%D0%B8-news891682.html", "text": "Кризисните центрове за хора без подслон отвориха врати. В тях са настанени предимно мъже, повечето възрастни и към момента безработни, съобщава Нова телевизия. Всеки от тях има своята лична история, а общото помежду им е липсата на дом. Преди 12 години Борис остава на улицата. От миналата година прекарва най-студените месеци в кризисния център в София. Казва, че вече се е примирал със съдбата си. Не проси. За да изкара пари, свири на акордеон или пее. В живота си може да се похвали с 30-годишна кариера и три големи деца. Борис обаче не е единственият със семейство, озовал се в центъра. Когато някой стигне дотук, социалните работници правят опит да се свържат с близките му. „Не мога да кажа че близките им са учудени, когато разберат, че са в кризисен център. Успявали сме да върнем хората при семейството им, но това са единични случаи”, каза Минка Йовчева. Понякога и връщането на работа е почти невъзможно. „За тези 12 години търсих работа, но ми казват, че няма”, допълва Борис. Галина Малчева е в центъра, за да остави дарение. Казва, че често се опитва да помогне с работа на останалите без дом. Понякога успява да намери работодатели, които търсят такива хора. Капацитетът на кризисния център в София е 170 места. Още от първия ден заетите легла са били 60. Всеки ден, с падането на температурите, броят на нуждаещите се от топлина, се увеличава. Ако видите човек, който се нуждае от подслон, може да подадете сигнал на телефон 112 или да се свържете директно с кризисния център. Сподели:", "date": "2019.12.15", "title": "Кризисните центрове за бездомни в страната отвориха врати"}
{"url": "https://pik.bg/%D1%80%D0%BE%D0%BC%D0%B8-%D1%81%D0%B8-%D0%BF%D1%80%D0%B0%D0%B2%D1%8F%D1%82-%D0%BA%D1%83%D1%88%D0%B8%D0%B8-%D0%BD%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2%D0%B8%D0%B4%D0%B5%D0%BE-news891686.html", "text": "Пловдивски булевард се превърна в хиподрум!  Ромите от Столипиново си спретват ежеседмично състезания с коне и колесници по бул. „Марица – Юг“, съобщи TrafficNews. Събититието се предава на живо във Фейсбук, а огромна тълпа наблюдава кушиите. Надбягванията с коне са честа практика по пловдивския булевард, като ромите не се свенят да си правят гонките посред бял ден. На видеото се вижда как три колесници, впрегнати от коне, с бясна скорост се състезават по пловдивския булевард. Зад тях има редица автомобили, които просто чакат да свърши състезанието. Стана ясно, че за гонките вървят сериозни залози. Те вървят по 1000-2000 лева, а някои от по-заможните жители на Столипиново дори слагат далеч по-сериозни суми. Сподели:", "date": "2019.12.15", "title": "Роми си правят кушии на пловдивски булевард (ВИДЕО)"}
{"url": "https://pik.bg/%D0%BA%D0%BC%D0%B5%D1%82%D1%8A%D1%82-%D0%BA%D0%BE%D0%B9%D1%82%D0%BE-%D1%81%D1%82%D0%B0%D0%BD%D0%B0-%D1%81%D0%B2%D0%B5%D1%89%D0%B5%D0%BD%D0%B8%D0%BA-%D0%BF%D1%80%D0%BE%D0%BF%D0%B8%D1%81%D0%B0-%D0%BA%D0%BD%D0%B8%D0%B3%D0%B8-news891681.html", "text": "\"Всъщност никога не съм бил далеч от църквата, попски син съм. Но наистина имам интересна съдба. Просто късмет да се смени строят и черта на характера ми, че съм общителен и добронамерен, са ме водили по пътя ми\", казва Михайлов. Баща му, отец Михаил, повече от 20 години е архиерейски наместник на Смолян. Майка му дълги години ръководи църковен хор. Много от близките на Михайлови, както и на съпругата му Румяна също са свързани с духовенството. „Някои хора мълчат от гордост, други, защото не знаят какво да кажат, а трети - от притеснение. Но аз мисля, че човек като има какво да каже или напише, трябва да го направи“. Така отец Димитър обяснява защо пише книги. Известeн е с това, че почти не ги продава, а повечето подарява. Още първата му книга става популярна и се преиздава в тираж от 1000 бройки. В \"Напътственик на православния християнин\" отецът публикува най-необходимото, което хората искат да знаят за ритуалите и тайнствата в църквата. \"Не съм я написал да печеля, а от необходимост. Написах я, след като видях свой приятел да излиза от църквата и ми каза, че не знае какво да прави вътре\", казва отец Димитър. Втората книга прави в съавторство. Монографията \"Земята гледа небето. Хора и православни храмове в Средните Родопи\" събира дългогодишните му проучвания за историята на всички храмове в региона. И то с много интересни подробности за строители, легенди и дарители. Третата му книга излиза по повод на 200 години от рождението на първия ни Екзарх Антим. Според научните работници книгата е щастливо хрумване на свещеника, тъй като е подредена във вид на хроника, подобно на множеството възрожденски хроники, писани с десетилетия в българските църкви. Отецът после издава и наръчник за имените дни. \"30% от хората не работят на компютър, а пък 50% от пенсионерите не ползват интернет. И са ми казвали възрастни хора, че искат да си имат справочник на нощното шкафче, за да си поздравяват близките, затова го издадох“, обяснява бившият кмет. Предпоследната му книга пък е с нравствено-християнски поучения - за клеветата, за гнева, за лукавството и т.н. Издадох я, след като много миряни след проповеди ме спираха да говорим за едно или друго да разяснявам, казва скромно отецът. Последната му книга е \"Достойнствата на духовника\". В нея изследва живота на патриарх Максим, отделя място за патриотизма на духовниците, като описва дякони от Левски, през Миткалото, до попове от Хисаря и Панагюрище, и свещениците от Смолянския край, които са водили сериозна борба срещу гръкоманите. В книжката споделя и спомени от живота си с документални разкази за духовници и хора изпаднали в беда, на които свещеници са помогнали. Последното, върху което работи, е огромно проучване за родословно дърво на предците си и тези на съпругата си. \"Причината да се хвана е една случка. Моята съпруга Румяна като мома отива на кино с момче в Смолян, обаче се оказва на втората среща, че са втори братовчеди. Младите хора не се познават, пръснати са из България, хубава е инициативата за родовите срещи. Усещам, че хората са отчуждени, гледат да преживеят, а е нормално и естество да се знаят и да си помагат един на друг\", казва свещеникът. Една от неговите баби - Гана, била отгледана от рода на Стефан Данаилов. На отец Димитър е поверена втората по големина църква в страната след \"Александър Невски\" - \"Св. Висарион Смоленски\". Катедралният храм в центъра на Смолян е открит през 2006 година, малко след ръкополагането му за свещеник. Михайлов ръководи почти цялото 4-годишно строителство на църквата. Освен че е голяма и модерна, в тази църква влизат млади хора, има музей и неделно училище, които допълнително ги привличат и не всичко им изглежда сухо и отдалечено. Бившият кмет удивлява с още странности. Дълго време е бил шеф на фен клуба на футболния клуб \"Левски\" в Смолян. Като младеж искал да учи \"История\" или да завърши Висшия институт по физкултура. Послушал обаче заръката на баща си и завършил богословие по време на социализма, през 1972 г. След това 18 години е музеен работник в отделите \"Възраждане\" и \"Фондове\" на Регионалния Исторически музей в Смолян. Там се запознава със съпругата си. Междувременно му се наложило да завърши следдипломна квалификация \"Музейно дело и архивистика\", защото богословското му образование не било достатъчно. \"Ако не беше 10 ноември, щях да се пенсионирам като музеен работник, просто времето се промени\", казва Михайлов. През миналата година той дари огромните архиви на баща си и своя на Държавен архив - Смолян. За 70-годишнината си бе удостоен за „Почетен гражданин на Смолян“. 71-годишният отец Димитър Михайлов е първият демократично избран кмет на Смолян, изкарал пълен мандат от 1991 до 1995 година. В същото време е истински уникат сред бившите градоначалници в страната с това, че след като беше в местната власт, стана свещеник, пише Марица. И вече 13 години води служби в Смолян, Рудозем и региона. От кметуването си пък излиза чист, никой в града не шушука да е забогатял от мандата си. Последното превъплъщение на отец Димитър е в писател. Пише и издава книги една след друга, и то все такива, които се превръщат в популярни четива, а са свързани с духовни и религиозни теми. Сподели:", "date": "2019.12.15", "title": "Кметът, който стана свещеник, прописа книги"}
{"url": "https://pik.bg/%D1%80%D0%B0%D0%B7%D0%BA%D1%80%D0%B8%D1%85%D0%B0-%D0%BA%D0%BE%D0%B5-%D0%B5-%D0%BF%D0%BE-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%BE---%D0%B7%D0%B5%D1%85%D1%82%D0%B8%D0%BD%D1%8A%D1%82-%D0%B8%D0%BB%D0%B8-%D0%BC%D0%B0%D1%81%D0%BB%D0%BE%D1%82%D0%BE-%D0%BE%D1%82-%D0%B0%D0%B2%D0%BE%D0%BA%D0%B0%D0%B4%D0%BE-news891581.html", "text": "Масло от авокадо или зехтин, кое е по-здравословно? И едното, и другото имат своите привърженици. Ето какви са приликите и разликите: Маслото от авокадо се пресова от плодовете на дървото авокадо (Persea americana), което съдържа приблизително 60% масло. Макар родината му да е Централна Америка, то се отглежда на много места по света, включително в Нова Зеландия, САЩ и Южна Африка. На пазара можете да намерите рафинирано или нерафинирано авокадово масло, като второто се характеризира с естествения си цвят и аромат. Маслото от авокадо е универсално и може да се използва както за кулинарни цели, така и в грижа за кожата. Безброй проучвания сочат, че авокадовото масло има редица ползи за здравето, включително намалени нива на LDL (лош) холестерол и триглицеридите. Зехтинът се прави от пресовани маслини и се предлага в много разновидности, включително чист, екстра върджин или необработен зехтин. Чистият и екстра върджин зехтинът се извличат чрез студено пресоване. Зехтинът с етикет „екстра върджин“ или „чист“ съдържа смес от студено пресовано масло и рафинирано масло, което се извлича чрез химикали или топлина. Лесно е да включите зехтина в диетата си вместо олио за готвене или за салатен дресинг. Подобно на авокадото масло, зехтинът отдавна се слави с ползи за здравето, включително понижен риск от развитие на рак, по-ниски нива на холестерола и кръвната захар. Хранителните профили на авокадото и зехтина са сходни. Таблицата сравнява хранителните вещества в 1 супена лъжица (15 мл) авокадо и екстра върджин зехтин: Калории                                                  120                                120 Мазнини                                             14 грама                       14 грама Наситените мазнини                          2 грама                         2 грама Мононенаситени мазнини                10 грама                      10 грама Полиненаситени мазнини                 2 грама                        1.5 грама Витамин Е(%дневна стойност)           23%                              33% И маслото от авокадо, и зехтинът носят множество ползи за кожата ви, благодарение на съдържанието на мастни киселини, витамин Е и лутеин. Проучванията показват, че маслото от авокадо помага за успокояване на суха, напукана или увредена кожа и при лечението на псориазис. Зехтинът отдавна се използва в козметични продукти. Многобройни проучвания отбелязват, че той влияе благоприятно върху здравето на кожата, включително при предотвратяване на инфекции и подпомагане на заздравяването при изгаряния и порязвания. Ако трябва да избирате между двете масла за готвене, по-добрият избор е това от авокадо, тъй като има по-висока точка на нагряване - 250° C, докато при зехтина тя е 191° C. Високите нива на мононаситени мазнини - както в авокадота, така и в зехтина, могат да помогнат на тялото ви да абсорбира важни хранителни вещества. Това важи особено за каротеноидите - вид антиоксидант, който се намира в много цветни плодове и зеленчуци. Те са разтворими в мазнини, което означава, че тялото ви най-добре ги абсорбира, когато се консумира заедно с храни с високо съдържание на мазнини. Интересното е, че проучване установява, че при консумацията на салата с дресинг с масло от авокадо значително се увеличава усвояването на каротеноидите от зеленчуците. Добавянето на зехтин към чаша доматен сок пък увеличава абсорбцията на каротеноидния ликопен. И така, и двете масла имат своите ползи, и двете са полезни и няма да сбъркате, което и да изберете. Въпрос на ваш личен избор е кое да бъде. Сподели:", "date": "2019.12.15", "title": "Разкриха кое е по-здравословно - зехтинът или маслото от авокадо"}
{"url": "https://pik.bg/%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D0%B8%D1%80%D0%B0%D0%BD-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B7%D0%B0%D1%80%D0%B0%D0%B4%D0%B8-%D0%BC%D1%80%D1%8A%D1%81%D0%B5%D0%BD-%D0%B2%D1%8A%D0%B7%D0%B4%D1%83%D1%85-news891697.html", "text": "Иранските власти наредиха да бъдат затворени няколко училища в Техеран и в няколко други градове в страната днес заради опасно за здравето наднормено замърсяване на въздуха, предаде Франс прес. Дебел сивкав облак обгръща Техеран от няколко дни, закривайки напълно планинската верига Алборз, която се издига край иранската столица. Вчера облакът смог се виждаше в долините на над 20 километра северно от града. Възможно е училищата да останат затворени и утре. Властите призовават възрастните хора, децата и хората с дихателни затруднения да си стоят у дома. Не се препоръчват и спортните дейности. Агенция Ирна съобщи, че освен в Техеран, днес са затворени училищата в провинция Алборз, както и в градовете Кум и Арак, в централната част на страната. Училищата в Техеран бяха затворени за няколко дни и през ноември заради атмосферното замърсяване. По данни на общината концентрацията на фини прахови частици (PM2,5) днес по обяд е била 145 микрограма на кубичен метър в града за 24 часа, а в някои крайни квартали е достигала 165 микрограма на кубичен метър. Според Световната здравна организация (СЗО) допустимият праг е 25 микрограма на кубичен метър за 24 часа. В усилията си да намалят замърсяването властите въвеждат ограничения за автомобилното движение в района на столицата с население от 8,5 милиона души. Движението на камиони е забранено в цялата провинция. Всяка година през ноември и февруари атмосферното замърсяване достига пикови стойности в Техеран, който е разположен на надморска височина между 1400 и 1800 метра. Причината е в термичната инверсия - студеният въздух на височина пречи на замърсения и топъл въздух да се разсее. Официални данни, публикувани в ирански медии сочат, че замърсяването предизвиква всяка година 30 000 смъртни случая в Иран. Сподели:", "date": "2019.12.15", "title": "Училищата в Иран затвориха заради мръсен въздух"}
{"url": "https://pik.bg/%D1%88%D0%B0%D1%88-%D0%B4%D0%B5%D1%81%D0%B8-%D1%80%D0%B0%D0%B4%D0%B5%D0%B2%D0%B0-%D1%81-%D0%BC%D0%BE%D1%89%D0%BD%D0%B8-%D0%BE%D0%B2%D0%B0%D1%86%D0%B8%D0%B8-%D0%BA%D1%8A%D0%BC-%D0%B3%D0%B5%D1%80%D0%B1---%D0%B5%D1%82%D0%BE-%D0%BA%D0%B0%D0%BA-%D0%BF%D0%BE%D1%85%D0%B2%D0%B0%D0%BB%D0%B8-%D0%BA%D0%BC%D0%B5%D1%82%D0%B0-%D0%B4%D0%B8%D0%BC%D0%B8%D1%82%D1%8A%D1%80-%D0%BD%D0%B8%D0%BA%D0%BE%D0%BB%D0%BE%D0%B2-news891757.html", "text": "Изненадващ коментар за кмета на Бургас Димитър Николов направи съпругата на Румен Радев - Десислава. Първата дама обяви в ефира на радио Пауър ФМ, че е щастлива, че морския град има такъв кмет. Думите й рязко контрастират на серията от атаки от страна на държавния глава към правителството и в частност към ГЕРБ. Днес Десислава Радева направи своя радио дебют като музикален редактор. Радева заяви, че ѝлипсва Старата фрегата и свързва духа на Бургас именно с това заведение. „С приятелки ходехме там лятото и гледахме чужденците. На „Фрегата“ имаше възрастни двойки от Германия, Сърбия, които слушаха валс. Тук беше пълно с чужденци и ние гълтахме от тяхната култура в онзи затворен социалистически ред“, припомни си тя и допълни, че именно за това за нея Бургас винаги е бил „башка град“. Първата дама направи и неочакван комплимент на градоначалника Димитър Николов. „Много съм щастлива, че най-накрая градът случи на кмет. Помните какво беше при предишния, Йоан Костадинов, нали“, призна Радева и допълни, че в момента Бургас е по-добър дори и в нещо толкова прозаично като коледната украса, а елхата тук е по-красива от тази в София. „Когато изляза от студиото, задължително ще мина и ще разгледам украсата, защото до сега съм я виждала само в интернет“, призна Десислава Радева. Като един от големите плюсове на това да е президентска съпруга тя посочва възможността да се среща с много от световните лидери. „Никога не съм си и представяла, че ще мога да бъда с тези хора“, призна Десислава Радева и обяви, че роклите за официалните ѝ визити не струват нищо на данъкоплатеца. Сподели:", "date": "2019.12.15", "title": "ШАШ: Деси Радева с мощни овации към ГЕРБ - ето как похвали кмета Димитър Николов"}
{"url": "https://pik.bg/%D0%BF%D0%BE%D0%BB%D1%81%D0%BA%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B0%D1%80%D0%B5%D1%81%D1%82%D1%83%D0%B2%D0%B0-100-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%BA%D0%BE%D0%BD%D1%82%D1%80%D0%B0%D0%B1%D0%B0%D0%BD%D0%B4%D0%B5%D0%BD-%D0%BA%D0%B5%D1%85%D0%BB%D0%B8%D0%B1%D0%B0%D1%80-news891700.html", "text": "Полската гранична полиция арестува двама украинци в източния град Прехориле, докато се опитвали да внесат контрабандно над 100 килограма кехлибар в страната, предаде ДПА. Двамата мъже са задържани, след като преминали река Буг, носейки кутии с кехлибар и 4000 пакета цигари, уточни в изявление полицията. Кехлибарът е на стойност около 49 000 евро (54 400 долара). Полицията посочи, че това е най-голямото заловено количество кехлибар за година. Големи количества кехлибар се откриват в райони в историческо-географската област Волиния, Западна Украйна. По-голямата част се добива незаконно от местните жители, което значително вреди на околната среда. Сподели:", "date": "2019.12.15", "title": "Полската полиция арестува 100 килограма контрабанден кехлибар"}
{"url": "https://pik.bg/%D0%B2%D0%BC%D0%B8%D1%80%D0%B8%D1%81%D0%B0%D0%BD%D0%B0-%D0%B1%D1%8F%D0%BB%D0%B0-%D0%BF%D1%8F%D0%BD%D0%B0-%D0%BE%D1%82-%D0%B2%D0%B5%D1%86-%D0%BA%D0%BE%D0%BA%D0%B0%D0%BB%D1%8F%D0%BD%D0%B5-%D0%B2%D1%82%D1%80%D0%B5%D1%89%D0%B8-%D1%80%D0%B8%D0%B1%D0%B0%D1%80%D0%B8%D1%82%D0%B5-%D0%BF%D0%BE-%D0%B8%D1%81%D0%BA%D1%8A%D1%80%D0%B0-news891744.html", "text": "За замърсяване на река Искър над ВЕЦ \"Кокаляне\" сигнализират граждани, съобщава Нюз бг.  Днес около 14 часа на река Искър при село Кокаляне - на около 500 м над ВЕЦ-а, където има изкуствен водопад, те наблюдават необичайна гледка. \"Събира се странна пяна и се усеща неприятна и задушлива миризма от реката. Около километър нагоре по течението се забелязва същата пяна, но в по-малка концентрация и същата миризма\", съобщават очевидците. Пяната е на парцали като пух, мирише странно, категорични са рибарите. Сподели:", "date": "2019.12.15", "title": "Вмирисана бяла пяна от ВЕЦ \"Кокаляне\" втрещи рибарите по Искъра"}
{"url": "https://pik.bg/%D0%BD%D0%B0%D1%81%D1%82%D0%B0%D0%B2%D0%BD%D0%B8%D0%BA%D1%8A%D1%82-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%B8%D1%82%D0%B5-%D1%81-%D1%83%D0%B4%D0%B0%D1%80%D0%BD%D0%B0-%D1%84%D1%80%D0%B0%D0%B7%D0%B0-%D0%B0%D0%B7-%D1%81%D1%8A%D0%BC-news891615.html", "text": "Наставникът на ЦСКА Милош Крушчич говори след победата на \"армейците\" с 4:0 над Дунав в мач на \"Армията\". Двубоят бе последен за \"червените\" през тази година. Крушчич е доволен от представянето на играчите на ЦСКА във визираната среща. Милош също така заявява много интересна фраза относно своята ситуация в гранда. \"Аз съм спокоен за своето бъдеще и за това, че ще водя отбора\", казва Крушчич, цитиран от \"Топспорт\". Както е известно, в последните седмици се появиха много информации, спекулации по темата кой ще е старши треньор на ЦСКА през пролетта. На този етап явно Милош Крушчич се очертава да продължи работата си с \"армейците\". Сподели:", "date": "2019.12.15", "title": "Наставникът на \"червените\" с ударна фраза: Аз съм..."}
