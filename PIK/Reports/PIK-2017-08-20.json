{"url": "http://pik.bg/%D0%BD%D0%B0%D0%B4-400-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%BD%D0%B0-%D1%81%D0%B0%D0%BD%D0%B8%D1%80%D0%B0%D1%89%D0%B8-%D1%81%D0%B5-%D0%B1%D0%BB%D0%BE%D0%BA%D0%BE%D0%B2%D0%B5-%D0%B2-%D0%B1%D1%83%D1%80%D0%B3%D0%B0%D1%81-news684461.html", "text": "Над 400 нарушения са констатирани по блокове, които се санират по националната програма от началото на годината. Това каза за БНР началникът на инспекцията по труда в морския град Павлин Васков. Извършени са 85 проверки, написани са 61 акта. \"Те се извършват ежемесечно и ще бъдат извършвани до края на тази програма със санирането. Акцентът, който се поставя е върху безопасността. Това не значи, че не проверяваме хората, които са наети имат трудови договори редовно регистрирани. Имаме спрени над десет скелета, при които сме установили, че имат проблем с обезопасяването им. За съжаление наистина се наблюдава една небрежност от страна на самите работници\", каза още Павлин Васков. Прокуратурата продължава разследването за работника, който загина през миналия месец в Бургас, след токов удар от климатик. За случая със загиналия вчера мъж, който падна от скеле, Васков посочи, че тяхната проверката им продължава, открити са пропуски в самото съоръжение.", "date": "2017.08.20", "title": "Над 400 нарушения на саниращи се блокове в Бургас"}
{"url": "http://pik.bg/%D0%B7%D0%B0-%D0%B8%D1%80%D0%B0%D0%BD-%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B4%D1%80%D0%B5%D0%BD%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80-%D0%B5-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82-%E2%84%961-news684495.html", "text": "Иранският президент Хасан Руханизаяви, че основен външнополитически приоритет на новото му правителство ще бъде защитата на ядреното споразумение на страната от САЩ. \"Най-важната работа на нашия външен министър е първо да защити споразумението и да не позволява на САЩ и други врагове да постигнат целта си\", каза Рухани пред парламента преди вот на доверие на новия кабинет, имайки предвид договора от 2015 г. между Техеран и групата 5+1 - САЩ, Русия, Китай, Франция, Великобритания и Германия. Изказването на държавния глава идва, след като преди седмица Рухани заяви, че страната му е готова да излезе от споразумението, ако САЩ продължават да налагат нови санкции срещу Техеран. Те от своя страна бяха въведени, след като Иран проведе ракетни тестове, за което получи обвинение от Вашингтон, че нарушава духа на споразумението. Въпреки това според Рухани договорът остава предпочитан вариант за Иран. По думите му втората най-важна отговорност на външното министерство ще бъде икономиката на страната. \"То трябва да помогне за набирането на чуждестранни инвестиции и технологии\", заяви държавният глава. По-рано този месец Рухани започна втория си мандат като президент, след като през май спечели изборите за държавен глава с мнозинство.", "date": "2017.08.20", "title": "За Иран опазването на ядрения договор е приоритет №1"}
{"url": "http://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2-%D1%82%D0%BE%D0%B2%D0%B0%D1%80%D0%B5%D0%BD-%D0%B6%D0%BF-%D0%BC%D0%B0%D1%80%D1%88%D1%80%D1%83%D1%82-%D0%BC%D0%B5%D0%B6%D0%B4%D1%83-%D1%80%D1%83%D1%81%D0%B8%D1%8F-%D0%B8-%D0%BA%D0%B8%D1%82%D0%B0%D0%B9-news684488.html", "text": "Нов железопътен маршрут за товарни превози от северозападната китайска провинция Цинхай през Казахстан до Русия започна да функционира днес, предаде Синхуа, цитирана от Фокус. Крайната точка на влака с продукти от химическата промишленост е град Перм, където товарът трябва да бъде доставен за максимум 10 дни, с 30 дни по-бързо, отколкото по море. Трасето е дълго 6300 км. Китайските власти очакват благодарение на новия маршрут конкурентоспособността на стоките им в Русия да се увеличи. Официалната статистика сочи, че в момента от Китай към страни от Централна Азия и Европа, включително Русия, през евразийското пространство пътуват редовно над 20 товарни влака.", "date": "2017.08.20", "title": "Откриха нов товарен жп маршрут между Русия и Китай"}
{"url": "http://pik.bg/%D0%BD%D0%B0-91-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE%D1%87%D0%B8%D0%BD%D0%B0-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BA%D0%BE%D0%BC%D0%B5%D0%B4%D0%B8%D0%B0%D0%BD%D1%82-%D0%B4%D0%B6%D0%B5%D1%80%D0%B8-%D0%BB%D1%8E%D0%B8%D1%81-news684504.html", "text": "На 91 години почина известният американски комедиант Джери Люис, съобщи Би Би Си. Той е най-известен с комедийните скечове, които изпълнява на сцена, по радиостанциите, на телевизионния и кино екрани. Първоначално набира слава в създадения през 1946 година комедиен дует с Дийн Мартин, който става широко популярен под името \"Мартин енд Люис\". Освен собственото шоу в нощните клубове, дуетът участва и в комедийна филмова поредица. На по-късен етап в кариерата му световна слава добиват ролите му във филма на Мартин Скорсезе \"Кралят на комедията\", където си партнира с Робет Де Ниро и филма на Емир Костурица \"Аризонска мечта\", където играе с Джони Деп и Фей Дънауей. Джери Люис е награждаван многократно с авторитетни награди. Той е водещ на церемониите по връчване на наградите на филмовата академия на САЩ през 1955, 1956 и 1958 година. Люис има две звезди на холивудската алея на славата. Той е след най-добре платените актьори в Холивуд.", "date": "2017.08.20", "title": "На 91 години почина американският комедиант Джери Люис"}
{"url": "http://pik.bg/%D1%82%D1%80%D0%B0%D0%BD%D1%81%D1%84%D0%B5%D1%80%D0%BD%D0%B0-%D1%81%D0%B5%D0%BD%D0%B7%D0%B0%D1%86%D0%B8%D1%8F-%D0%B1%D0%B0%D1%80%D1%81%D0%B0-%D0%B8%D0%B7%D0%BF%D1%83%D1%81%D0%BA%D0%B0-%D0%BC%D0%B5%D1%81%D0%B8---%D0%BE%D0%B3%D1%80%D0%BE%D0%BC%D0%BD%D0%B0-%D1%81%D1%83%D0%BC%D0%B0-%D0%BD%D0%B0-%D0%BC%D0%B0%D1%81%D0%B0%D1%82%D0%B0-news684469.html", "text": "Гръмка информация разтресе футболните среди. Появи се трансферна спекулация, че Лионел Меси може да напусне Барселона и да премине в Манчестър Сити. Твърди се, че \"гражданите\" са готови да платят откупната клауза в договора на Меси с Барса и срещу сумата от 300 милиона евро да се подсилят с Лео. Меси все още не е подписал новия си договор. Така в момента голмайсторът е обвързан с Барселона само за още около 10 месеца. Пеп Гуардиола е бивш треньор на Лионел в Барса, а сега явно настоящият мениджър на Манчестър Сити има желание отново да разполага с аржентинската супер звезда в състава си.", "date": "2017.08.20", "title": "Трансферна сензация! Барса изпуска Меси - огромна сума на масата!?"}
{"url": "http://pik.bg/%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-%D0%B5-%D1%81%D1%82%D1%80%D0%B0%D1%88%D0%BD%D0%BE-15-%D0%BA%D0%BC-%D1%82%D0%B0%D0%BF%D0%B0-%D0%BD%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C-%D0%BA%D1%80%D0%B0%D0%B9-%D0%BF%D0%BB%D0%BE%D0%B2%D0%B4%D0%B8%D0%B2-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D1%81%D0%B0-%D0%B1%D0%B5%D1%81%D0%BD%D0%B8-%D0%BE%D1%82%D0%B1%D0%B8%D0%B2%D0%B0%D1%82-%D0%B3%D0%B8-%D0%BF%D0%BE-news684503.html", "text": "15 км тапа се е образувала на магистрала „Тракия“ край Пловдив! Шофьорите са бесни! Недоволни водачи изпратиха видео от бавното движение до Агенция ПИК. Полицаи в момента отбиват движението по стария пък край Пазарджик в посока София. Както е известно, по-рано днес в района на 80 км, в посока София, стана катастрофа между 3 леки автомобила. При инцидента нямаше пострадали хора. Трафикът обаче е изключително интензивен. В участъка около 80 км. на магистралата в платното в посока София движението се регулира и най-вероятно това е причината колите да карат бавно, което образува и дългата колона. Автомобилите са изместени само в едната лента. Движението се осъществява по-бавно, но по магистралата няма спиране на движението. „Гражданите да се въоръжат със спокойствие, да шофират по-разумно“, призоваха от полицията. Вече на мястото на инцидента има коли за репатриране, така че се очаква скоро движението да възобнови нормалния си ритъм.", "date": "2017.08.20", "title": "ПОЛОЖЕНИЕТО Е СТРАШНО! 15 км тапа на „Тракия“ край Пловдив! Шофьорите са бесни! Отбиват ги по стария път за София (ОБНОВЕНА/ВИДЕО)"}
{"url": "http://pik.bg/%D1%80%D0%B0%D0%B7%D0%B4%D0%B0%D0%B4%D0%BE%D1%85%D0%B0-%D0%BD%D0%B0%D0%B4-1-%D1%82%D0%BE%D0%BD-%D0%B4%D0%B8%D0%BD%D0%B8-%D0%BD%D0%B0-%D0%BF%D1%80%D0%B0%D0%B7%D0%BD%D0%B8%D0%BA-%D0%B2-%D1%81%D0%B5%D0%BB%D0%BE-%D0%BF%D0%B5%D1%82%D1%80%D0%B5%D0%B2%D0%B5%D0%BD%D0%B5-news684429.html", "text": "За 80-и път в луковитското село Петревене отпразнуваха Деня на дините. Традиционният празник се провежда ежегодно в края на месец август от 1937 г. Още в самото начало петревчани са раздавали от богатата си реколта на гостите и преминаващите през селото. Тази година на 19 август организаторите почерпиха с над 1 тон дини. През Петревене минава главен път І-3 и шофьорите бяха спирани за традиционния вкусен подарък. На празника пяха сестри Диневи и местната фолклорна група „Петревчанка“. Състояха се състезания по надяждане с диня и томбола. Кметът на Петревене Николай Георгиев подчерта, че за тези 80 години мероприятието е създало своя специфична атмосфера и се е превърнало в един от символите на селото. По думите му докато го има Петревене, ще го има и Денят на дините.", "date": "2017.08.20", "title": "Раздадоха над 1 тон дини на празник в село Петревене"}
{"url": "http://pik.bg/%D1%83%D0%B4%D0%B0%D1%80%D0%B5%D0%BD-%D0%B4%D0%B5%D0%B1%D1%8E%D1%82-%D0%BD%D0%B0-%D1%85%D0%B5%D1%80%D0%BE-%D1%81-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B2-%D0%BF%D1%8A%D1%80%D0%B2%D0%B0-%D0%BB%D0%B8%D0%B3%D0%B0-%E2%80%9C%D0%BE%D1%80%D0%BB%D0%B8%D1%82%D0%B5%E2%80%9D-%D1%81%D0%BC%D0%B0%D0%B7%D0%B0%D1%85%D0%B0-%D0%B4%D1%83%D0%BD%D0%B0%D0%B2-%D0%B2-%D1%80%D1%83%D1%81%D0%B5-news684507.html", "text": "Новият наставник на Лудогорец Димитър Димитров направи блестящ дебют начело на българския шампион в Първа лига. “Орлите” съсипаха с 5:0 Дунав в мач от шестия кръг от родния шампионат. Първото попадение отбеляза Вирджил Мисиджан в 23-ата минута. В 37-ата Марселиньо удвои, а четири минути преди края на първата част Попадийн си отбеляза автогол, предава Спортал. В 73-ата минута Жуниор Кишада покачи на 0:4. Шест минути преди изтичането на редовното време на срещата Лукоки нов гол - 0:5. Лудогорец изигра доста силен двубой. Най-силно впечетление направиха агресивният подход и острите набези по фланговете на възпитаниците на Херо. Освен това “орлите” играха по-стабилно в защита и с малки изключения не допуснаха голови положения пред своята врата. 86. Антонов, 83. Попадийн, 4. Патев, 22. Милчев, 23. Хубчев, 11. Димов, 10. Шопов, 77. Костадинов, 7. Карагерен, 20. Георгиев, 9. Будинов 1. Броун, 5. Терзиев, 30. Моци, 4. Сисиньо, 19. Василев, 12. Абел Анисе, 44. Горалски, 84. Марселиньо, 93. Мисиджан, 92. Лукоки, 37. Жоао Пауло 0:1 Мисиджан 23 0:2 Марселиньо 37 0:3 Попадийн 41 авт. 0:4 Кишада 73 0:5 Лукоки 84", "date": "2017.08.20", "title": "Ударен дебют на Херо с Лудогорец в Първа лига! “Орлите” смазаха Дунав в Русе"}
{"url": "http://pik.bg/%D0%B1%D0%B5%D0%B4%D1%81%D1%82%D0%B2%D0%B8%D0%B5-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B2-%D0%B8%D0%B7%D1%82%D0%BE%D1%87%D0%BD%D0%B0-%D0%B8%D0%BD%D0%B4%D0%B8%D1%8F-%D0%BF%D1%80%D0%B5%D0%BC%D0%B8%D0%BD%D0%B0-200-%D0%B4%D1%83%D1%88%D0%B8-news684437.html", "text": "Броят на жертвите на наводненията в щата Бихар, Източна Индия достигна до 202-ма души, съобщава телевизионният канал India Today. Според информацията най-много жертви - 42, има в окръг Арария. В спасителните опарации са се включили 28 екипа за реагиране при стихийни бедствия с общо 1 152 сътрудници. Съобщава се, че в няколко засегнати от наводненията области са били открити над 1 800 полеви кухни. Проливните дъждове продължават над територията на Северна Индия, Непал и Бангладеш от края на миналата седмица. Само за последните няколко дни в Северна Индия са заигнали над 100 души, в Непал жертвите са 11, а в Бангладеш – 57 човека.", "date": "2017.08.20", "title": "Бедствие! Броят на жертвите на наводненията в Източна Индия премина 200 души"}
{"url": "http://pik.bg/%D0%B1%D0%B0%D1%88%D0%B0%D1%80-%D0%B0%D1%81%D0%B0%D0%B4-%D0%BD%D0%B0%D0%BF%D0%B0%D0%B4%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B1%D0%B8%D0%BB%D0%B8-%E2%80%9E%D0%B3%D0%B0%D1%80%D0%B0%D0%BD%D1%82-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5%E2%80%9C-news684493.html", "text": "Президентът на Сирия Башар Асад заяви, че Турция „е гарант не на мирния процес в Сирия, а на терористите“, които според него, тя продължава да подкрепя, предава РИА Новости, цитирани от Фокус . Турция, редом с Русия и Иран, участва в преговорите по Сирия в Астана като гарант на примирието. „Ние не смятаме Турция за гарант и партньор в мирния процес. Тя е гарант, но гарант на терористите“, заяви сирийския президент. Според него президентът на Турция Реджеп Тайип Ердоган е бил принуден да се включи към мирния процес в Астана заради това, че терористите понасят поражения и че чрез този процес турските власти се опитват да ги защитят.", "date": "2017.08.20", "title": "Башар Асад нападна Турция, били „гарант на терористите“"}
{"url": "http://pik.bg/%D0%BC%D1%83%D0%B3%D1%83%D1%80%D1%83%D1%81%D0%B0-%D0%BE%D1%82%D0%B2%D1%8F-%D1%85%D0%B0%D0%BB%D0%B5%D0%BF-%D0%B8-%D1%8F-%D1%81%D0%BF%D1%80%D1%8F-%D0%BA%D1%8A%D0%BC-%D0%B2%D1%8A%D1%80%D1%85%D0%B0-news684510.html", "text": "Гарбине Мугуруса спечели титлата на силния турнир в Синсинати. На финала 23-годишната испанка отнесе Симона Халеп с 6:1, 6:0 и попречи на румънката да се изкачи на първото място в световната ранглиста. Срещата продължи по-малко от час. Халеп щеше да стане номер 1 в света при успех. Тя обаче загуби финала в Синсинати за трети път в последните четири години. Румънката пропусна трети шанс да оглави ранглистата, като отново допусна загуба на крачка от това постижение. Тя изостава само с пет точки на лидерката Каролина Плишкова. Мугуруса стигна до втора титла през тази година, като предишната й бе на \"Уимбълдън\". Тя записа трети успех от четири мача срещу 25-годишната Халеп. Испанката триумфира в Синсинати, въпреки че имаше тежки моменти в турнира. Тя спаси три мачбола в третия кръг срещу Мадисън Кийс. Испанката започна много убедително и след ранен пробив поведе с 3:0. Съперничката й сякаш не можеше да намери ритъма си и бе далеч от обичайното си ниво. Халеп се опитваше да влиза в по-дълги разигравания, но това не се получаваше. След нов пробив за 5:1 малко по-късно първият сет бе история след само 24 минути. Втората част нищо не се промени, а мощните удари на Гарбине не срещаха голяма съпротива, предава Спортал.Тя спечели първите три гейма след два пробива. При 3:0 Халеп даде всичко от себе си и се стигна до най-оспорвания гейм в мача, минал през 7 равенства. Мугуруса успя да удържи на атаката, спаси първите две възможности за пробив в нейна вреда и това вече пречупи съвсем съперничката й. След това тя нямаше никакви проблеми да стигне до крайната победа.", "date": "2017.08.20", "title": "Мугуруса отвя Халеп и я спря към върха"}
{"url": "http://pik.bg/%D0%B2-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B4%D0%BE%D0%BD%D0%B0%D0%BB%D0%B4-%D1%82%D1%80%D1%8A%D0%BC%D0%BF-%D1%89%D0%B5-%D0%BE%D0%B1%D1%8F%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-news684509.html", "text": "AFP. Американският президент Доналд Тръмп ще обяви своето решение относно стратегията на САЩ за Афганистан в понеделник вечерта, почти 16 г. след началото на войната в азиатската страна, предава Американският лидер ще „съобщи промените относно бъдещето на американското участие в Афганистан и Южна Азия“, съобщиха от Белия дом. Тръмп ще направи своето изявление в 21 ч. местно време (4 ч. във вторник българско време) от военната база Форт Майер, намираща се югозападно от столицата.", "date": "2017.08.20", "title": "В понеделник Доналд Тръмп ще обяви промените в американската стратегия за Афганистан"}
{"url": "http://pik.bg/%D0%BE%D0%BE%D0%BD-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B0%D0%B2%D0%B0-%D1%87%D0%B5-%D1%85%D0%B8%D0%BB%D1%8F%D0%B4%D0%B8-%D1%86%D0%B8%D0%B2%D0%B8%D0%BB%D0%BD%D0%B8-%D0%BD%D0%B0%D0%BF%D1%83%D1%81%D0%BA%D0%B0%D1%82-%D1%82%D0%B0%D0%BB-%D0%B0%D1%84%D0%B0%D1%80-news684508.html", "text": "Xinhua. В неделя ООН предупреди, че се очаква хиляди цивилни да напуснат град Тал Афар и неговите околности, след като иракските сили за сигурност започнаха офанзивата срещу терористичната групировка „Ислямска държава“, предава „Хиляди напускат Тал Афар. Семействата вървят между 10 и 20 часа при изключително високи температури, за да достигнат сборни пунктове. Те пристигат там изморени и дехидратирани“, коментира Лиз Гранде, хуманитарен координатор за Ирак. Тя описа ситуацията в града като „много тежка“, тъй като хранителните продукти и водата не достигат. „Повече от 30 хил. души вече напуснаха областта. Ние не знаем колко цивилни все още са в района, където се водят военните действия, но ние очакваме още хиляди да напуснат града през следващите дни и седмици“, подчерта Гранде, цитиран от Фокус.", "date": "2017.08.20", "title": "ООН предупреждава, че хиляди цивилни напускат Тал Афар"}
{"url": "http://pik.bg/%D0%B2%D0%B0%D0%BD%D0%B4%D0%B0%D0%BB%D0%B8-%D0%BE%D1%81%D0%BA%D0%B2%D0%B5%D1%80%D0%BD%D0%B8%D1%85%D0%B0-%D0%B5%D0%B2%D1%80%D0%B5%D0%B9%D1%81%D0%BA%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD-news684419.html", "text": "Паметникът на благодарността, който се намира се намира непосредствено до централния площад и сградата на общината във Видин, осъмна с надписи \"Аллах\" и \"Палестина\", с изображения на полумесец и звезда и стикер с цветовете на знамето на Палестина. В регионалната организация на евреите \"Шалом\" научиха за случилото се от Радио ВИДИН. Стрея Пунчева от организацията изрази възмущението си и припомни, че монументът е открит в знак на благодарност към българския народ, който е спасил своите евреи по време на Втората световна война: \"Просто сме възмутени от това, което е направено. Ние сме останали 5 души. Нищо не сме им направили. Това е неуважение към това, което хората са направили. Това е благодарност от еврейския народ към българския народ, че във Видин специално са били спасени доста по този начин. И не само тук, но и в цяла България. Хората са благодарни за това и са изказали своята благодарност, но явно не всички разбират това нещо.\" Членовете на регионалната организация на евреите \"Шалом\" ще сигнализират за случилото се местната власт и полицията във Видин.", "date": "2017.08.20", "title": "Вандали оскверниха еврейски паметник във Видин"}
{"url": "http://pik.bg/%D1%81%D0%BC%D0%B5%D0%BB-%D0%B8%D0%BD%D0%B2%D0%B0%D0%BB%D0%B8%D0%B4-%D0%BF%D0%BB%D1%8C%D0%BE%D1%81%D0%BD%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%BD%D0%B0-%D1%82%D1%80%D0%BE%D1%82%D0%BE%D0%B0%D1%80%D0%B0-news684496.html", "text": "Автомобил с инвалидна карта паркира направо върху тротоара до колелото на Гарата в Пловдив. Колата стоя така доста дълго време, съобщава Марица.бг. Както е известно, инвалидната карта не дава право на никого да спира и оставя автомобила си, където му падне. Явно обаче не всички мислят така.", "date": "2017.08.20", "title": "Смел инвалид пльосна колата си на тротоара"}
{"url": "http://pik.bg/%D0%B8-%D0%B0%D0%B2%D1%81%D1%82%D1%80%D0%B8%D1%8F-%D0%BA%D0%B0%D1%82%D0%BE-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%80%D0%B0%D0%B7%D0%BC%D0%B0%D1%85%D0%B0-%D0%BF%D1%80%D1%8A%D1%81%D1%82-%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-news684473.html", "text": "Австрия се присъедини към съседна Германия в критиката си срещу турския президент Реджеп Тайип Ердоган относно неговите предизвикващи полемика изказвания пред парламентарните избори в редица държави от ЕС, предава Ройтерс, цитиран от Фокус. Външният министър на Австрия Себастиан Курц разкритикува Ердоган по време на интервю пред местен вестник. Курц, който ще се кандидатира за канцлер на изборите в Австрия през октомври, обвини Ердоган, че се опитва да използва да засили напрежението сред турската диаспора. „Президентът Ердоган се опитва да използва като инструмент етническите турски общности, особено в Германия и в Австрия“, заяви Курц. „Той поляризира и пренася турските конфликти в ЕС“, добави той. „Осъждам постоянната намеса от Ердоган във вътрешните дела на другите държави – нещо, което се случва не само в Германия“, уверен е австрийският външен министър.", "date": "2017.08.20", "title": "И Австрия като Германия размаха пръст на Ердоган"}
{"url": "http://pik.bg/in-memoriam-%D0%BF%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%B2%D0%B5%D0%BB%D0%B8%D1%87%D0%BA%D0%BE-%D1%87%D0%BE%D0%BB%D0%B0%D0%BA%D0%BE%D0%B2-%D0%B2%D1%8A%D0%B2-%D0%B2%D1%82%D0%BE%D1%80%D0%BD%D0%B8%D0%BA-news684494.html", "text": "Внезапно починалият голям български щангист Величко Чолаков ще бъде погребан във вторник в родния му Смолян. Това съобщи личният му треньор Костадин Грозданов. Поклонението пред единственият медалист от Олимпийски игри в тежката категория ще бъде от 10.00 до 14.00 ч. същият ден (22 август, вторник) в Спортната зала на Смолян, от където тръгват първите му стъпки, към големия спорт. Погребението ще бъде от 15.00 ч. в Гробищният парк в Смолян. Стотици, приятели, спортисти, треньори и близки идват от чужбина за да се сбогуват с Величко, който издъхна днес преди обяд в дома си.", "date": "2017.08.20", "title": "IN MEMORIAM! Погребват Величко Чолаков във вторник"}
{"url": "http://pik.bg/%D0%B5%D0%BA%D1%88%D1%8A%D0%BD-%D0%B2-%D0%B1%D1%83%D1%80%D0%B3%D0%B0%D1%81-%D1%87%D0%B5%D0%BD%D0%B3%D0%B5%D1%82%D0%B0-%D0%B2-%D0%BB%D1%83%D0%B4%D0%B0-%D0%B3%D0%BE%D0%BD%D0%BA%D0%B0-%D1%81-%D0%BC%D0%BE%D1%82%D0%BE%D1%80%D0%B8%D1%81%D1%82-%D0%B1%D0%B5%D0%B7-%D0%BD%D0%BE%D0%BC%D0%B5%D1%80-%D0%B1%D0%BB%D0%BE%D0%BA%D0%B8%D1%80%D0%B0%D1%82-%D0%B3%D0%BE-news684497.html", "text": "Среднощен екшън, достоен за кримисцена, се е разиграл в Бургас, съобщава Флагман.бг, като се позовава на свидетели на луда гонка с полицаи и моторист на оживената улица \"Христо Ботев\". Униформените блокирали цялото движение на кръстовището с бул. \"Сан Стефано\", за да го спрат. \"Както си карах в посока Билковата аптека, покрай мен мина моторист с бясна скорост, веднага след него се движеше и патрулна кола с пуснати светлини и сирени. Малко преди кръстовището успяха да го изпреварят, спряха пред него и блокираха цялото движение\", разказаха очевидци на екшъна. Моторът бил без регистрационни номера, а шофьорът му не носел каска, нито пък необходима екипировка. По всяка вероятност униформените са му дали знак със стоп-палка да спре, за да го проверят. Той обаче вместо да намали, с мръсна газ подминал полицаите.", "date": "2017.08.20", "title": "Екшън в Бургас! Ченгета в луда гонка с моторист без номер! Блокират го! "}
{"url": "http://pik.bg/%D0%BD%D0%BE%D0%B2-%D1%81%D1%82%D1%80%D0%B0%D1%85-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%BE%D1%82%D0%BA%D1%80%D0%B8%D1%85%D0%B0-%D0%B3%D0%B0%D0%B7%D0%BE%D0%B2%D0%B8-%D0%B1%D1%83%D1%82%D0%B8%D0%BB%D0%BA%D0%B8-%D0%BF%D1%80%D0%B5%D0%B4%D0%BD%D0%B0%D0%B7%D0%BD%D0%B0%D1%87%D0%B5%D0%BD%D0%B8-%D0%B7%D0%B0-%D0%B5%D0%B4%D0%B8%D0%BD-%D0%B8%D0%BB%D0%B8-%D0%BD%D1%8F%D0%BA%D0%BE%D0%BB%D0%BA%D0%BE-%D0%B0%D1%82%D0%B5%D0%BD%D1%82%D0%B0%D1%82%D0%B0-news684477.html", "text": "Каталунската полиция смята, че в микробуса, с който е извършено нападението срещу пешеходци в Барселона, е имало само един човек. Това заяви представител на силите за сигурност в региона Хосеп Луис Траперо. \"Смятаме, че става въпрос за един човек\", каза той и допълни, че испанската терористична клетка, извършила атаката, е неутрализирана. По думите му полицията не е сигурна дали заподозреният шофьор все още се намира на територията на Испания. \"Ако знаехме, че е в Испания и къде точно се намира, щяхме да тръгнем след него. Не знаем къде се намира\", посочи той, имайки предвид 22-годишния заподозрян Юнес Абуяакуб. Полицията също така съобщи, че е открила над 120 контейнера с газ по време на обиск на къща в община Алканар, където се смята, че заподозрените за нападението в Барселона са правели бомби за \"една или повече\" атаки.", "date": "2017.08.20", "title": "НОВ СТРАХ! В Барселона откриха газови бутилки, предназначени за \"един или няколко атентата\""}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BA%D1%80%D0%B0%D1%81%D0%B8-%D1%80%D0%B0%D0%B4%D0%BA%D0%BE%D0%B2-%D1%81-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B7%D0%B0-120-%D0%B1%D0%BE%D0%BD%D0%B0-news684479.html", "text": "Краси Радков ще се шири в чисто нов апартамент наесен, довериха негови близки на „Ретро“. Комикът решил за първа година да не летува по лазурните гръцки брегове, а вместо това да вложи спестените пари в ремонт на жилището си. Неговата съпруга Светослава, с която уж бяга в обтегнати отношения и не деляха един покрив, била инициаторът на ремонтните дейности. Краси наел цял отряд майстори, които почти денонощно къртели, строяли и мажели в дома му. Понеже преди време врачанецът се напатил от пишман строители, този път следял зорко работата им и не им давал да почиват дори секунда. За да си спести част от разходите, Радков сам обикалял борсите за строителни материали в София и околията и лично избирал всяка плочка и кофа с латекс, които се ползвали за обновяването на жилището му. Пресметливият актьор не се възползвал от транспортните услуги, които любезните продавачки му предлагали, а предпочитал да откарва материали със своя собствен автомобил. За ремонта изпълнителят на ролята на Шишо Бакшишо щял да похарчи поне 20 хиляди лева. Примката около врата му се затегнала и заради големия заем, който изплащал. Точно заради това Краси не отказвал частни изяви дори в разгара на лятото. През 2012 г. актьорът се бръкна със 120 бона за апартамента си в престижен столичен квартал. Понеже нямал сумата в кеш, подписал договор за кредит към голяма наша банка. Вече бил почти на финалната права на погасяването му, но въпреки това се лишавал от дребните удоволствия като екскурзии и почивки. Приятелите му се шегували, че очевидно спестява и от храна, защото в последната половин година стабилно окръгленият комик се стопи с 20 килограма.", "date": "2017.08.20", "title": "САМО В ПИК И РЕТРО! Краси Радков с апартамент за 120 бона "}
{"url": "http://pik.bg/%D0%B5%D0%B2%D0%B0%D0%BA%D1%83%D0%B0%D1%86%D0%B8%D1%8F-%D0%B2-%D0%B3%D1%8A%D1%80%D1%86%D0%B8%D1%8F-%D0%BE%D0%B3%D1%80%D0%BE%D0%BC%D0%B5%D0%BD-%D0%BF%D0%BE%D0%B6%D0%B0%D1%80-%D0%B2%D0%B8%D0%BB%D0%BD%D0%B5%D0%B5-%D0%BD%D0%B0-%D0%BF%D0%B5%D0%BB%D0%BE%D0%BF%D0%BE%D0%BD%D0%B5%D1%81-news684499.html", "text": "Огромен горски пожар е избухнал в областта Илия на полуостров Пелопонес, принуждавайки гръцките власти да наредят евакуацията на местното население като предпазна мярка, съобщава Грийк репортер, цитирани от Фокус. Пламъците са започнали около 14 ч. и са се разпространили бързо заради силните ветрове. Към момента осем противопожарни самолета, един противопожарен хеликоптер, 34 пожарникари със 17 превозни средства участват в операцията по потушаването на огъня. Вятърът обаче много често сменя посоката си, което много затруднява задачата на пожарникарите.", "date": "2017.08.20", "title": "Евакуация в Гърция! Огромен пожар вилнее на Пелопонес"}
{"url": "http://pik.bg/%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B4%D0%B0%D0%B4%D0%B5-%D0%B2%D0%BE%D0%BB%D1%8F-%D0%BD%D0%B0-%D0%B3%D0%BD%D0%B5%D0%B2%D0%B0-%D1%81%D0%B8-%D1%81%D1%80%D0%B5%D1%89%D1%83-%D0%B2%D1%8A%D0%BD%D1%88%D0%BD%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D0%B8%D1%8F-news684420.html", "text": "Президентът на Турция Реджеп Ердоган даде воля на гнева си срещу външния министър на Германия Зигмар Габриел, засипвйки го с остри думи, съобщава информационната агенция „Догу хабер ажансъ“ (ДХА), цитирана от Фокус. Повод за яростта на Ердоган са последните изявления на Габриел за сегашната политика и поведение на Анкара към Берлин и конкретно към общите избори в Германия на 24 септември. „Има едни външни министри; веселят се и си празнуват вкъщи – изригна Ердоган. - Въобще не си знаят положението и хала. Кой си ти, та да говориш на президента на Турция? Ти говори с външния министър на Турция. Знай си положението. Скача и започва да ни дава уроци. Какво ти е политическото минало? На колко години си? Не е толкаво важно дали си пораснал толкова много, за да можеш или не можеш да (ни) отвориш вратата на Германия. Ние ще се насочим с обич към страните, които отварят вратите си пред нас“.", "date": "2017.08.20", "title": "Напрежение: Президентът на Турция даде воля на гнева си срещу външния министър на Германия"}
{"url": "http://pik.bg/%D1%85%D0%B8%D1%82-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-%D1%89%D0%B5-%D0%B1%D0%BE%D1%80%D0%B8-%D0%BD%D0%B8%D1%81%D0%BA%D0%B0%D1%82%D0%B0-%D1%80%D0%B0%D0%B6%D0%B4%D0%B0%D0%B5%D0%BC%D0%BE%D1%81%D1%82-%D1%81-%D0%BF%D0%BE-%D0%BC%D0%B0%D0%BB%D0%BA%D0%BE-%D1%80%D0%B0%D0%B1%D0%BE%D1%82%D0%BD%D0%B8-%D1%87%D0%B0%D1%81%D0%BE%D0%B2%D0%B5-news684475.html", "text": "Президентът на Южна Корея Мун Джей-ин потвърди своите усилия да създаде нови и по-качествени работни места, особено за младежта, посочвайки, че това е част от плана му за борба срещу ниската раждаемост в страната, съобщава Корея хералд, цитиран от Фокус. „Създаването на добри работни места не е само начин за вдъхване на надежда за младите, но и ще увеличи броя на данъкоплатците и потребителите“, заяви президентът по време на събитие, на което присъстваха редица министри, по време на което той обясни новите мерки на правителството.", "date": "2017.08.20", "title": "ХИТ! Южна Корея ще бори ниската раждаемост с по-малко работни часове"}
{"url": "http://pik.bg/%D0%BD%D1%8F%D0%BC%D0%B0-%D0%BF%D1%80%D0%BE%D1%88%D0%BA%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%B3%D1%8A%D1%80%D1%86%D0%B8%D1%8F-%D0%BE%D0%BF%D1%8A%D0%BD%D0%B0%D0%BB%D0%B8-%D0%BF%D0%B0%D0%BB%D0%B0%D1%82%D0%BA%D0%B0%D1%82%D0%B0-%D1%81%D0%B8-%D0%BD%D0%B0-%D1%85%D0%B0%D0%BB%D0%BA%D0%B8%D0%B4%D0%B8%D0%BA%D0%B8-news684500.html", "text": "Властите в Гърция са арестували трима българи, които въпреки забраната опънали палатки на най-силно охраняваните плажни ивици на Халкидики. Наложена им е глоба от 150 евро на човек, съобщава БНР. Сънародниците ни са санкционирани и за оставени отпадъци на плажа по закона за замърсяване на околната среда. В този случай глобата е над 300 евро. В Гърция замърсяването на плажа се счита за тежко престъпление. Много високи глоби се предвиждат и за палене на огън, независимо от мястото.", "date": "2017.08.20", "title": "НЯМА ПРОШКА! Арестуваха трима българи в Гърция, опънали палатката си на Халкидики"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D0%B2%D0%BE%D0%B4%D0%B8-%D0%BC%D0%B0%D0%BA%D1%80%D0%BE%D0%BD-%D0%BD%D0%B0-%D1%87%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE-news684480.html", "text": "Тази година не се очертава много отпуска за родните политици, а повечето от тях ще отдъхват на родното Черноморие. Ако преди години те успяваха да почиват по месец и повече, то с днешна дата нещата са се променили и масово властимащите от ГЕРБ дори не си взимат отпуски. Причината за това е, че правителството започна да работи едва в средата на годината, което оказва и влияние върху времето за почивка на родните политици. Народното събрание и всички депутати официално излязоха в почивка, ама не съвсем. Голяма част от управляващото мнозинство, а и от опозицията продължават да работят. Ежедневно се дават пресконференции и се намират теми, по които да се изказват, или пък обикалят страната за среща с избирателите. Малцина са тези, които се похвалиха със снимки от плажа, а на някои тепърва им предстои, но едва по четири-пет дни. Премиерът Борисов също няма да се отдаде на почивка. Ако преди години успяваше да си почине за седмица поне, то тази година няма да има никакво време за родните плажове. Дори и единственият ден, в който ще отиде на море, ще бъде прекаран отново в работа. Министър-председателят няма да ходи на родното Черноморие със семейството си, а с френския президент Еманюел Макрон и съпругата му. Борисов е замислил да заведе държавния глава в красивата резиденция \"Евксиноград“, за да огледа първото семейство родните плажове и да им направи реклама по света. Посещението на Макрон ще бъде на 25 август у нас, а това ще бъде идеален повод двамата да разгледат красотите на България. Румен Радев и съпругата му Деси обаче са на другия полюс – те няма да пропуснат за първа година да се възползват от възможността да отседнат на едно от най-желаните места у нас, а именно „Слънчевото бунгало“. Наемът му е 700 лв. на нощ, но за президентската двойка това са бели кахъри. Така Борисов ще се лиши от отпуската си тази година, но пък други депутати вече се похвалиха, че хващат тен. В типичния си стил депутатът от БСП Таско Ерменков се пусна по бански от плажа. Само преди дни той публикува снимка във „Фейсбук“ в отговор на плъзналата мания на това представители на родната власт да се снимат без дрехи. \"В надпреварата по ексцибиционизъм - и аз да не остана по-назад\", е написал над снимката си Таско Ерменков и я е украсил с усмивка. Евродепутатът Николай Бареков също се порадва на морето. Заедно с цялото си семейство той изкара няколко дни ваканция, преди съпругата му да го дари с трети наследник. Освен че пускаше една след друга снимки с децата си от морето, Бареков не забрави и дежурното селфи на брега, както и в ресторанта.", "date": "2017.08.20", "title": "САМО В ПИК И РЕТРО! Борисов води Макрон на Черноморието  "}
{"url": "http://pik.bg/%D1%82%D1%80%D1%8A%D0%BC%D0%BF-%D1%80%D0%B0%D0%B7%D0%BF%D1%83%D1%81%D0%BA%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%B7%D0%B0-%D0%BF%D1%80%D0%BE%D0%BC%D1%8F%D0%BD%D0%B0-%D0%B2-%D0%BA%D0%BB%D0%B8%D0%BC%D0%B0%D1%82%D0%B0-news684498.html", "text": "Правителството на САЩ ще разпусне федералната консултативна комисия по промяната в климата, съобщава Хил, цитирани от Фокус. 15-членната комисия е изградена от учени, представители на корпорациите и на властите, които трябва да опростяват откритията на националната агенция за проучването на климата за тези вътре или извън правителството на САЩ. Новините идват на фона на това, че правителството на Тръмп продължава да бъде критикувано за политиката си по климатичните промени, които мнозина определят за скептична. Тръмп, който е в полза на невъзобновими енергийни източници като въглищата, обяви през юни, че САЩ ще напуснат Парижкото климатично споразумение.", "date": "2017.08.20", "title": "Тръмп разпуска комисията за промяна в климата"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D0%B5%D0%BA%D1%81%D1%82%D1%80%D0%B5%D0%BC%D0%B0%D0%BB%D0%B5%D0%BD-%D0%B8%D0%BD%D0%B4%D0%B5%D0%BA%D1%81-%D0%B7%D0%B0-%D0%BF%D0%BE%D0%B6%D0%B0%D1%80%D0%B8-11-%D0%BE%D0%B1%D0%BB%D0%B0%D1%81%D1%82%D0%B8-%D1%81%D0%B0-%D0%B7%D0%B0%D0%BF%D0%BB%D0%B0%D1%88%D0%B5%D0%BD%D0%B8-news684501.html", "text": "Екстремален e индексът за пожароопасност в 11 области на страната за 21 август, сочи справка на сайта на Националния институт по метеорология и хидрология (НИМХ) към Българската академия на науките. Най-високата степен на опасност от възникване на пожари е в сила за областите: Плевен, Ловеч, Благоевград, Пазарджик, Ямбол, Хасково, Стара Загора, Бургас, Варна, Сливен и Шумен. Там е възможно възникването на бързо разпространяващи се, много силни и трудни за овладяване пожари.", "date": "2017.08.20", "title": "ВНИМАНИЕ! Екстремален индекс за пожари, 11 области са заплашени"}
{"url": "http://pik.bg/%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B0%D0%BD%D0%B3%D0%B0%D0%B6%D0%B8%D1%80%D0%B0-%D0%BE%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%B8%D1%82%D0%B5-%D1%84%D0%B8%D1%80%D0%BC%D0%B8-%D0%B2-%D0%B1%D0%BE%D1%80%D0%B1%D0%B0%D1%82%D0%B0-%D1%81-%D0%B1%D0%B8%D1%82%D0%BE%D0%B2%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82-news684502.html", "text": "Законопроект за частната охранителна дейност определя как МВР да използва ресурса на частните охранителни фирми за борба с конвенционалната престъпност. Разписани са правилата за задържане от страна на охранители и предаването на хора, извършили престъпления, на МВР. Особен акцент има върху ползването на камерите за наблюдение от частните фирми, съобщава Би Ти Ви. „Предвидена е по-добра координация между охранителните фирми и МВР, когато има задържани от охранителите. Те незабавно ще бъдат предавани на органите на реда“, аргументира се зам.-председателят на ГЕРБ Цветан Цветанов. „Също ще искаме да ползваме техните камери за видеонаблюдение, които са в обсега на частната охранителна дейност да бъдат предоставени като сигнали за противодействие на престъпността”, коментира Цветанов. Той е председател на ресорната парламентарна комисия по вътрешен ред и сигурност и уточни, че в последните 5 – 6 месеца по време на предизборната кампания е бил поставен въпросът за изцяло нов закон за охранителната дейност. Той отхвърли опасенията, че държавата ще се намеси твърде много в частния бизнес. „Няма да има такава опасност. Представителите на частните охранителни фирми сами са провокирали този дебат. Този закон ще бъде приет в синхрон и диалог с частната охранителна дейност. Всичко, което ще направим ще е в интерес на частната охранителна дейност , МВР и противодействие на конвенционалната престъпност”, обяви Цветанов. „Законопроектът е качен на сайта на Народното събрание на 2 август и ще бъде гледан през есенната сесия на парламента е с вносител министерски съвет е бил обсъден в тесен кръг“, твърди Татяна Иванова от Индустриален клъстер Сигурност към Българската стопанска камара (БСК).", "date": "2017.08.20", "title": "Държавата ангажира охранителните фирми в борбата с битова престъпност"}
{"url": "http://pik.bg/%D0%BD%D0%B5%D0%BE%D1%87%D0%B0%D0%BA%D0%B2%D0%B0%D0%BD-%D0%BB%D0%B5%D0%BA-%D0%BC%D0%BE%D1%80%D0%B5%D1%82%D0%BE-%D0%BD%D0%B8-%D1%81%D0%BF%D0%B0%D1%81%D1%8F%D0%B2%D0%B0-%D0%BE%D1%82-%D0%BA%D1%83%D0%BF-%D0%B1%D0%BE%D0%BB%D0%B5%D1%81%D1%82%D0%B8---%D0%B2%D0%B8%D0%B6%D1%82%D0%B5-%D0%BA%D0%BE%D0%B8-news684109.html", "text": "Таласотерапията се оказва предпочитана за лечението на редица заболявания на дихателната система. Независимо че тя се отнася към алтернативни средства, все повече лекари я препоръчват на своите пациенти с обструктивна белодробна болест, астма, алергии, свързани с дишането, заболявания на белите дробове, кожни проблеми и редица хронични заболявания. Таласотерапия в превод от гръцки означава „морелечение”. Още Хипократ, бащата на медицината, наблюдава и описва оздравителния ефект, който оказва морската вода върху контузените и ревматични ръце на рибари. Той започва да окуражава пациентите си да използват морската вода за лечение и ограничаване на болките. Морето съдържа минерали под формата на соли, които действат болкоуспокояващо. Разтворените в солената му вода газове подпомагат по-дълбокото им проникване в ставите. Минералите от морската вода действат благоприятно върху кръвообращението, като по този начин засилват обмяната на веществата. На това се дължи и фактът, че немалко хора свалят по някой и друг килограм на морето без диети. Същевременно те укрепват имунитета на организма и спомагат за запазване на хормоналния баланс. Морската пяна пък е много добро съпътстващо лечение на синузити и бронхити. Вдишваните капчици от нея имат прочистващо и възстановяващо действие.", "date": "2017.08.20", "title": "НЕОЧАКВАН ЛЕК! Морето ни спасява от куп болести - вижте кои"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%81%D0%BF%D0%B5%D1%82%D0%B5-%D0%B3%D0%BE%D0%BB%D0%B8-%D0%B7%D0%B0-%D0%B4%D0%B0-%D1%81%D1%82%D0%B5-%D0%B7%D0%B4%D1%80%D0%B0%D0%B2%D0%B8-news684487.html", "text": "Експерти от Института за изследване на съня в Лос Анджелис твърдят, че една от основните причини за безсънието е нарушената терморегулация, съобщава Лайф. Повечето хора се събуждат нощем, защото прегряват. Да се откажеш от одеяло е трудно, а е по-лесно да се лишим от нощницата или пижамата. А когато подобрим съня си, шансовете да заболеем от диабет и да имаме проблеми със сърцето стават по-малки. А как да се радваме на дълъг и дълбок сън? Просто като спим голи. Това е полезно за мъжкото здраве. Изследване от 2015 г. доказа, че мъжете, които искат да имат поколение, е добре да се откажат от долното бельо през нощта. Проучване по-рано установи, че колкото по-малко бельо има между спящите съпружески двойки, толкова те се чувстват по-щастливи. Сънят без дрехи подпомага снижаването на кортизола - хормона на стреса, а също така стимулира производството на мелатонин - хормона на съня.", "date": "2017.08.20", "title": "ВАЖНО! Спете голи, за да сте здрави"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA%D0%B2%D0%BE-%D0%BA%D0%B0%D0%B7%D0%B0-%D0%B3%D1%80%D0%B8%D1%88%D0%BE-%D0%BF%D1%80%D0%B5%D0%B4%D0%B8-%D0%B3%D0%BE%D0%BB%D0%B5%D0%BC%D0%B8%D1%8F-%D1%84%D0%B8%D0%BD%D0%B0%D0%BB-news684454.html", "text": "Седмият поставен Григор Димитров ще се изправи срещу Ник Кирьос на финала на тенис турнира от сериите \"Мастърс 1000\" в Синсинати, щата Охайо. Във втория полуфинал 23-ият в ранглистата Кирьос срази испанския ветеран Давид Ферер със 7:6(3), 7:6(4) за малко повече от два часа игра. Ник завърши мача с 14 аса и 4 двойни грешки, като вкара 56 процента първи сервис, но спечели 90 процента от точките при разиграването му. Двубоят е от 23:00 часа тази вечер на централния корт в Синсинати и ще бъде предаван по Мтел спорт 1. Димитров е спечелил единствената среща между двамата, отново на \"Мастърс 1000\" турнир на твърди кортове в Съединените щати. През 2015 г. Гришо се наложи в Индиън Уелс със 7:6, 3:6, 7:6, акцентира \"Новспорт\". \"Смятам, че това е добра стъпка напред, наистина добра стъпка. В тура съм от доста време вече и все повече започвам да оценявам тези моменти. Да играеш на финал винаги е прекрасно чувство. Няма значение дали е на \"Мастърс 1000\" или на 250. Ти винаги се стремиш към това, то е най-важното. В момента аз вървя стъпка по стъпка и изграждам своята увереност, подобрявайки играта си. Старая се да правя това почти всеки път, когато започвам нов турнир. Чувствам се отлично, тялото ми е се справя добре с натоварванията. Смятам, че играя добър тенис, а това винаги е от полза. Дано отново да покажа добра игра, но не само това. Искам да продължа да вървя в правилната посока\", заяви Димитров след победата над Иснър, а неговият съперник във финала Ник Кириос коментира: \"Това че съм за пръв път на финал на Мастърс 1000 не ме превъзбужда прекалено. За мен това е един мач. Ще изляза на корта с идеята да бъда конкурентноспособен, да сервирам добре, да играя добре и да бъда агресивен. А каквото трябва да се случи, ще се случи\", каза австралиецът. \"Срещу Ферер в полуфинала не играх най-добрия си тенис. Не сервирах по най-добрия начин, но бях по-добър от него в двата тайбрека. Той изпращаше топката доста ниско за мен. Аз съм висок, а топката не идваше на нивото на раменете ми, когато би била най-удобна за отиграване. Все пак съм доволен, че спечелих, без да съм показал най-добрия си тенис.\" Гришо също излиза за първи път на финал на толкова високо ниво.", "date": "2017.08.20", "title": "Ето какво каза Гришо преди големия финал"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-7-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B4%D0%B6%D1%83%D0%BB%D0%B8%D0%B0%D0%BD-%D0%BA%D0%B0%D0%B4%D0%BC%D0%B0%D0%BD-%D0%BA%D0%BE%D0%B9%D1%82%D0%BE-%D1%81%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D1%88%D0%B5-%D1%81%D0%BB%D0%B5%D0%B4-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B5-%D1%83%D0%B1%D0%B8%D1%82-news684484.html", "text": "7-годишният Джулиан Кадман е убит при терористичната атака в Барселона, съобщи Би Би Си, като се позова на информация от каталунската полиция. Преди ден се появи информация, че Джулиан е жив и е в болница. Момчето беше сред издирваните лица, след като по време на атаката се отделило от майка си. Майката на Джулиан е в болница в сериозно, но стабилно състояние. Детето е с австралийски и британски паспорт. Бащата, който живее в Лондон, вече се намира в Барселона.", "date": "2017.08.20", "title": "ТРАГЕДИЯ! 7-годишният Джулиан Кадман, който се издирваше след атентата в Барселона, е убит "}
{"url": "http://pik.bg/%D1%81%D1%82%D0%B0%D0%B2%D0%B0-%D0%B8%D0%BD%D1%82%D0%B5%D1%80%D0%B5%D1%81%D0%BD%D0%BE-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD-%D0%B2%D0%B0%D1%81%D0%B8%D0%BB%D0%B5%D0%B2-%D0%B0%D0%BA%D0%BE-%D1%81%D0%B5-%D0%B2%D1%8A%D1%80-news684483.html", "text": "Гарантирам сигурност на Цветан Василев, ако дойде в България и даде показания за КТБ. Това обяви президентът Румен Радев пред журналисти в Ахелой по повод откритото писмо на съпругата на банкера Антоанета Василева. С писмото тя поиска намесата на президента и защита за дъщеря си Радосвета Василева, която също беше замесена в делото за фалита на КТБ. На Радосвета Василева бе наложена мярка за неотклонение „задържане под стража” по обвинение за пране на пари. „България не е президентска република. Правомощията на президента за съдебната власт са ограничени”, припомни държавният глава. Той напомни също, че е разсекретил стенограмите от разговорите за КТБ, с което е помогнал за осветляване на обстоятелствата, довели до фалита на банката. „Василев може много да допринесе за разрешаването на този скандал, като даде валидни показания и доказателства. Според мен това трябва да стане в един прозрачен открит публичен процес”, допълни Радев.", "date": "2017.08.20", "title": "СТАВА ИНТЕРЕСНО! Президентът Румен Радев гарантира сигурността на Цветан Василев, ако се върне в България и даде показания за КТБ"}
{"url": "http://pik.bg/%D1%87%D0%B0%D1%80%D0%BB%D0%B7-%D0%BD%D0%B5-%D1%81%D0%B5-%D0%BD%D0%B0%D0%B4%D1%8F%D0%B2%D0%B0%D0%B9-%D0%BA%D1%80%D0%B0%D0%BB%D0%B8%D1%86%D0%B0-%D0%B5%D0%BB%D0%B8%D0%B7%D0%B0%D0%B1%D0%B5%D1%82-%D1%89%D0%B5-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B4%D0%BD%D0%B8%D1%82%D0%B5-%D1%81%D0%B8-news684440.html", "text": "Близки до британската кралица Елизабет Втора заявяват, че нейно величество няма намерение да се отказва от престола и да предава властта на короната на наследника принц Чарлз, съобщава \"Сънди Таймс\". Според източниците на изданието, докато кралицата е здрава и способна да изпълнява задълженията си, всички разговори за регентство нямат никакво основание. Те дори напомнят речта на Елизабет, произнесена на нейната 21-ва годишнина. Още тогава принцесата се заклева, че целият й живот ще бъде посветен на служене на народа. На 13 август източник от кралското семейство съобщи на \"Мирър\", че кралица Елизабет Втора смята след четири години да се оттегли от престола в полза на първородния си син принц Чарлз. По информация на изданието, подготовката на документите за предаването на трона вече е започнала. Елизабет Втора е обявена за кралица през 1952 г. През септември 2015 г. тя става най-дълго управляващия монарх във Великобритания с 23 226 дни на престола. През 2016 г. след кончината на 89-годишния крал на Тайланд Пхумипон Адулядет, Елизабет Втора става най-възрастният монарх в света.", "date": "2017.08.20", "title": "ЧАРЛЗ, НЕ СЕ НАДЯВАЙ! Кралица Елизабет ще управлява до края на дните си "}
{"url": "http://pik.bg/%D1%81%D0%BF%D0%B5%D1%86%D1%87%D0%B0%D1%81%D1%82%D0%B8-%D1%83%D0%BD%D0%B8%D1%89%D0%BE%D0%B6%D0%B8%D1%85%D0%B0-%D0%BC%D0%B8%D0%BD%D0%B0%D1%82%D0%B0-%D0%B2-%D0%BA%D0%BE%D1%80%D0%B0%D0%BB-news684482.html", "text": "Специализиран военен екип унищожи морската мина, която днес по-рано бе открита на плажа Корал край Царево. Това съобщиха от пресцентъра на министерството на отбраната. Успешното унищожение на мината е станало в 15:00 часа. Действията на военнослужещите по разузнаване и обезвреждане на обекта ръководи капитан III ранг Красимир Иванов. Морската мина е от типа „минен защитник“ и се е намирала на около 30 метра от бреговата линия.", "date": "2017.08.20", "title": "Спецчасти унищожиха мината в Корал"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%87%D0%B5%D1%81%D1%82%D0%B2%D0%B0-1100-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%B1%D0%B8%D1%82%D0%BA%D0%B0%D1%82%D0%B0-%D0%BF%D1%80%D0%B8-%D0%B0%D1%85%D0%B5%D0%BB%D0%BE%D0%B9-news684481.html", "text": "Президентът Румен Радев пристигна току-що в Ахелой, където днес се честват 1100 години от битката при Ахелой. Той бе посрещнат тържествено от кмета на община Поморие Иван Алексиев, губернатора Вълчо Чолаков, кмета на Ахелой Иван Георгиев, които са домакини на събитието, съобщава Флагман бг. Сред официалните гости са и бургаските депутати Петър Кънев от БСП, Ивелина Василева, Диана Саватева и Ася Пеева от ГЕРБ, кметът на Карнобат Георги Димитров, председателят на Общинския съвет в Поморие Адам Адамов, както и зам. областните управители Севдалина Турманова и Владимир Крумов, и общинските съветници от Поморие, Преди официалната среща с тях държавният глава коментира пред медиите скандала между държавата и бизнеса в Слънчев бряг. \"Целият този скандал около Слънчев бряг, показа нещо, което всъщност всички знаехме - законите не се спазват и институциите не работят достатъчно ефективно. Чух призиви за диалог. Правителството ще го инициира, надявам се той да бъде успешен и правилата да са ясни предварително и да не се сменят в средата на сезона, и да се спазват от всички\", каза президентът. Той и официалните гости на събитието, след проведената среща ще се включат във Военно-историческата възстановка на Ахелойската битка, която започна преди минути на градския стадион. От 19:30 часа ще се проведе шествие от Народно читалище \"Светлина 1934\" до паметника на Цар Симеон I. Тържествата ще продължат с официална церемония с участието на почетен караул от състава на Военноморските сили и празничен концерт.", "date": "2017.08.20", "title": "Президентът Румен Радев чества 1100 години от битката при Ахелой   "}
{"url": "http://pik.bg/%D1%81%D0%BF%D0%B8%D0%BF%D0%B0%D1%85%D0%B0-%D0%BF%D0%B8%D1%80%D0%BE%D0%BC%D0%B0%D0%BD-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2%D1%8A%D0%B2-%D0%B2%D1%80%D0%B0%D1%86%D0%B0-news684418.html", "text": "В ареста за денонощие се оказа врачански пироман, срещу когото е образувано досъдебно производство за умишлен палеж. 37-годишният П.Д. сипал в събота през нощта горлива смес под метална врата на неуточнен апартамент във Враца и драснал клечката, съобщава \"Конкурент\". Домакинът обаче реагирал бързо и до разрастване на пожар в жилището му не се стигнало. Разследващите полициаи пък още по-бързо стигнали до отмъстителя, който се оказал без криминални прояви досега.", "date": "2017.08.20", "title": "Спипаха пироман, опитал да подпали апартамент във Враца"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D0%BF%D0%BE%D1%80%D1%82%D1%83%D0%B3%D0%B0%D0%BB%D0%B8%D1%8F-%D1%81%D0%B5-%D0%B5-%D1%80%D0%B0%D0%B7%D0%B1%D0%B8%D0%BB-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%B3%D0%B0%D1%81%D1%8F%D1%89-%D0%BF%D0%BE%D0%B6%D0%B0%D1%80%D0%B8-news684486.html", "text": "Хеликоптер, потушаващ горските пожари в Северна Португалия край град Вису, се е разбил и най-вероятно пилотът му е загинал, съобщава Фокус, позовавайки се на местни медии. Хеликоптерът, борещ се срещу горските пожари, се е разбил в 13:00 часа местно време (15:00 българско) на 320 км. северно от столицата Лисабон. По данни на португалската полиция машината е паднала върху електропровод и се е запалила с пилота вътре.", "date": "2017.08.20", "title": "ИНЦИДЕНТ! В Португалия се е разбил хеликоптер, гасящ пожари"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BE%D1%87%D0%B5%D0%B2%D0%B8%D0%B4%D0%B5%D1%86-%D0%BD%D0%B0-%D0%B1%D1%80%D1%83%D1%82%D0%B0%D0%BB%D0%BD%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BD%D0%B0-%D0%B5%D0%BB%D0%B5%D0%BD%D0%B0-%D0%B2-%D1%81%D0%BE%D1%84%D0%B8%D1%8F-%D0%BC%D1%8A%D0%B6%D1%8A%D1%82-%D0%B2%D0%B4%D0%B8%D0%B3%D0%BD%D0%B0-%D1%81%D1%80%D0%B5%D0%B1%D1%80%D0%B8%D1%81%D1%82-%D0%BF%D0%B8%D1%81%D1%82%D0%BE%D0%BB%D0%B5%D1%82-news684470.html", "text": "Мъжът изведнъж извади и вдигна сребрист пистолет, насочвайки го към жената. Засуети се за миг и си помислих, че само ще я сплаши. После дръпна спусъка. Личеше си, че има напрежение между тях, но никой не очакваше, че ще стреля. До тях имаше хора. Реално някой можеше да му скочи. Това разказа очевидец на бруталното убийство на Елена Василев в София пред ПИК, пожелал анонимност. Припомняме, че 64-годишният Венцислав Василев, който в петък застреля жена си, след което се предаде на полицията, е казал пред униформените, че е доволен от това, което е направил. Кървавото убийство се разигра в петък, малко след 15:00 часа, в столичния квартал \"Лагера\". Бизнесменът Василев разстрелял съпругата си Елена Василева с 4 куршума, показала аутопсията на тялото. Както ПИК вече съобщи, три часа преди да бъде ликвидирана 42-годишната жена подала поредния сигнал в Софийската районна прокуратура срещу Венцислав за домашно насилие. Двамата не живеели заедно от около две години с мъжа, но не били разведени. Според съседи и приятели на жената, тя била жертва на системен тормоз от страна на Венцислав. Един от куршумите е пробил главата й, друг - гърдите, а третият и четвъртият попаднали в корема й, показала аутопсията.", "date": "2017.08.20", "title": "САМО В ПИК! Очевидец на бруталното убийство на Елена в София: Мъжът вдигна сребрист пистолет и се засуети за миг, после дръпна спусъка!"}
{"url": "http://pik.bg/%D0%BF%D0%B5%D1%82-%D0%B0%D1%84%D1%80%D0%BE%D0%B4%D0%B8%D0%B7%D0%B8%D0%B0%D0%BA%D0%B0-%D0%BE%D1%82-%D0%BF%D1%80%D0%B8%D1%80%D0%BE%D0%B4%D0%B0%D1%82%D0%B0-%D0%B7%D0%B0-%D0%BF%D0%BE-%D0%B4%D0%BE%D0%B1%D1%8A%D1%80-%D1%81%D0%B5%D0%BA%D1%81-news684457.html", "text": "Ефектът на афродизиаците е доказан както от научна гледна точка, така и в практиката, тъй като мнозина са се убеждавали в полезните свойства на \"храните на любовта\". са полезни както за мъжете, така и за жените. Те действат благоприятно на репродуктивната система благодарение на съдържанието на калий, витамин C и А. Втори в списъка с най-добрите афродизиаци са обикновените и по-точно техният жълтък. Хенри IV засилвал сексуалната си мощ с коняк и яйчен жълтък. Учените са установили, че това се дължи на пиридокинът, вещество, което помага за производството на хемоглобин и намалява пролактина, откъдето сексуалното желание се увеличава няколко пъти. Трудно е да си представим, че такъв конвенционален продукт за нас като чесъна също има атрактивни свойства. В източните страни преди интимна среща се яде чесън, а в Древна Гърция се смятало, че този афродизиак карал жените да изглеждат като прелъстителки, а мъжете да са неуморни в леглото. Китайците все още използват , за да разпалят угасващия пламък на страстта. Учени от Холандия дори разработили спрей на основата на чесън, който увеличава сексуалното желание до десет пъти. окупират четвъртата позиция в списъка на природните афродизиаци. Оказва се, че Кама Сутра и бананите са обединени не само от еротичното си съдържание, но имат и обща родина - Индия. Бананите са с високо съдържание на калий и витамини от група В, които помагат да достигнете висините на сексуално удоволствие. При мъжете бананите увеличават издръжливостта и укрепват либидото. Дори има интересни функции. Според Аюрведа кокосът увеличава броя на сперматозоидите и почиства пикочния мехур. Кокосовото мляко има наистина лечебни свойства - то утолява жаждата, подобрява храносмилането и, разбира се, увеличава сексуалното привличане.", "date": "2017.08.20", "title": "Пет афродизиака от природата за по-добър секс"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D1%81%D0%B5-%D0%BD%D0%B0%D0%BC%D0%B5%D1%81%D0%B8-%D0%B8-%D0%B2-%D1%81%D0%BF%D0%BE%D1%80%D0%B0-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5-%D0%BD%D0%B5-%D1%80%D0%B0%D0%B1%D0%BE%D1%82%D0%B8%D0%BB%D0%B8-%D0%B5%D1%84%D0%B5%D0%BA%D1%82%D0%B8-news684489.html", "text": "Целият скандал около Слънчев бряг показа няколко неща, които всъщност всички знаем. Едното е, че не се спазват законите наистина, но другото е, че институциите не работят достатъчно ефективно. Тази сутрин чух разумни призиви за диалог, надявам се правителството да го инициира. Надявам се той да бъде успешен и правилата да са ясни - предварително, да не се сменят в средата на сезона. И да се спазват от всички. Това каза пред журналисти в Ахелой президентът Румен Радев. Той пристигна днес за честванията за 1100 години от битката при Ахелой. Президентът Румен Радев бе посрещнат днес с хляб и сол в Ахелой, по-късно той ще се включи в тържественото шествие. На събитието присъстват и областния управител на Бургас Вълчо Чолаков, депутатите от ГЕРБ Ивелина Василева, Диана Саватева, Димитър Бойчев, и Петър Кънев от БСП.", "date": "2017.08.20", "title": "Президентът Румен Радев се намеси и в спора в Слънчев бряг, институциите не работили ефективно"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B8%D0%BC%D0%B0-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%BF%D1%8A%D1%82%D1%8F-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%E2%80%9E%D0%BB%D1%8E%D0%BB%D0%B8%D0%BD%E2%80%9C-%D0%B2-%D0%BF%D1%8A%D1%80%D0%B2%D0%B8%D1%8F-%D1%82%D1%83%D0%BD%D0%B5%D0%BB-%D0%B0%D0%B2%D0%B0%D1%80%D0%B8%D1%80%D0%B0%D0%BB%D0%B0-%D0%B5-%D0%BA%D0%BE%D0%BB%D0%B0-news684485.html", "text": "Временно се ограничава движението в дясната лента в първи тунел на автомагистрала \"Люлин\", в посока Перник, поради аварирал автомобил. Това съобщиха от пресцентъра на Агенция \"Пътна инфраструктура\". Шофьорите се призовават да карат с повишено внимание.", "date": "2017.08.20", "title": "Важно! Има ограничение на пътя на магистрала „Люлин“ в първия тунел, аварирала е кола "}
{"url": "http://pik.bg/%D1%82%D0%B0%D0%BF%D0%B0-%D1%82%D1%80%D0%B8-%D0%BA%D0%BE%D0%BB%D0%B8-%D1%81%D0%B5-%D0%BD%D0%B0%D0%BD%D0%B8%D0%B7%D0%B0%D1%85%D0%B0-%D0%BD%D0%B0-%E2%80%9E%D1%82%D1%80%D0%B0%D0%BA%D0%B8%D1%8F%E2%80%9C-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news684492.html", "text": "На магистрала „Тракия“, в района на 80 км, в посока София, е станала катастрофа между 3 леки автомобила. Това съобщиха за Фокус от ОДМВР-Пазарджик. Няма пострадали хора. Местопроизшествието се обработва административно от екипи на „Пътна полиция“. Трафикът е изключително интензивен. В участъка около 80 км. на магистралата в платното в посока София може да има леко забавяне на темпото на движение на автомобилите, защото движението се регулира. Автомобилите са изместени само в едната лента. Движението се осъществява по-бавно, но по магистралата няма спиране на движението. „Гражданите да се въоръжат със спокойствие, да шофират по-разумно“, призоваха от полицията.", "date": "2017.08.20", "title": "ТАПА! Три коли се нанизаха на „Тракия“, няма пострадали"}
{"url": "http://pik.bg/%D0%B8%D1%81%D0%BF%D0%B0%D0%BD%D0%B8%D1%8F-%D0%BF%D0%BE%D1%87%D0%B5%D1%82%D0%B5-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-%D1%81%D1%8A%D1%81-%D1%81%D0%BB%D1%83%D0%B6%D0%B1%D0%B0-%D0%B2-%D0%B1%D0%B0%D0%B7%D0%B8%D0%BB%D0%B8%D0%BA%D0%B0%D1%82%D0%B0-%D1%81%D0%B0%D0%B3%D1%80%D0%B0%D0%B4%D0%B0-%D1%84%D0%B0%D0%BC%D0%B8%D0%BB%D0%B8%D1%8F-news684458.html", "text": "Около 2000 души се събраха днес в катедралата \"Саграда фамилия\" в Барселона да почетат паметта на жертвите на извършените тази седмица кървави атентати в Каталуния, съобщи АФП. Испанският крал Фелипе, кралица Летисия, министър-председателят на Испания Мариано Рахой и каталунският премиер Карлес Пучдемон бяха сред хората, присъствали на литургията в базиликата, дело на известния архитект Антонио Гауди, съобщи ДПА. \"Тези дни бяха дни на сълзи, на много сълзи, но най-вече на голяма човечност\", заяви епископ Себастиа Талтавул, един от прелатите, които участваха продължилата повече от един час церемония. Тя бе ръководена от архиепископа на Барселона Хуан Хосе Омеля премина под съпровода на орган. 13 души загинаха и над 120 бяха ранени в четвъртък в нападението с микробус на барселонския булевард \"Ла Рамбла\". Часове по-късно жена загина при нападение в град Камбрилс.", "date": "2017.08.20", "title": "Испания почете паметта на жертвите от атентатите със служба в базиликата \"Саграда фамилия\""}
{"url": "http://pik.bg/%D1%81%D0%B8%D0%BD-%D0%BF%D0%BE%D0%B4%D0%B5%D0%BC---%D0%BB%D0%B5%D0%B2%D1%81%D0%BA%D0%B8-%D1%81-%D0%BC%D0%BE%D1%89%D0%B5%D0%BD-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D1%83%D0%B4%D0%B0%D1%80-news684452.html", "text": "Левски е близо до привличането на исландския защитник Холмар Ейолфсон, съобщи \"Топспорт\". Той е въпросният бранител, който Делио Роси иска да привлече на \"Герена\". В момента високият близо 190 см. централен защитник е част от състава на Макаби (Хайфа), а преди това е изиграл три сезона в Розенборг. През 2008 година е привлечен в английския Уест Хем, но не успява да изиграе нито един мач, макар че прекарва в лондонския клуб 3 години, в които е преотстъпван на отбори от по-ниските дивизии в Англия. След неуспешния престой на Острова се насочва към Германия, където успява да се утвърди в Бохум. В първите си две години се подвизава във втория отбор, но след това изкарва три сезона като част от първия състав, в който изиграва 45 мача и бележи 1 гол. Най-силният период на футболиста е в Розенборг - играе 65 срещи, в които отбелязва 3 попадения. През 2012 година е повикан в националния отбор на Исландия, а до този момент е изиграл 6 мача за държавния тим. Преди това минава през всички гарнитури на страната. Под ръководството на Роси \"сините\" са с 2 поредни победи, а сега е възможно и да се подсилят с класен защитник.", "date": "2017.08.20", "title": "Син подем - Левски с мощен трансферен удар!?"}
{"url": "http://pik.bg/%D1%80%D0%B0%D0%B1%D0%BE%D1%82%D0%B8%D1%82%D0%B5-%D0%BF%D1%80%D0%B5%D0%B4-%D0%BA%D0%BE%D0%BC%D0%BF%D1%8E%D1%82%D1%8A%D1%80-%D1%8F%D0%B6%D1%82%D0%B5-%D0%B3%D0%BE%D0%B4%D0%B6%D0%B8-%D0%B1%D0%B5%D1%80%D0%B8-news684381.html", "text": "Манията по т.нар суперхрани става все по-силна. И макар те да имат и своите критици, доказаните им полезни свойства ги правят желателно допълнение към менюто на всеки. Ако ежедневно прекарвате дълги часове пред екрана на компюъра, има една конкретна суперхрана, на която трябва да обърнете внимание - годжи бери, съобщава \"Ай Уомън\". Годжи бери е познат още от древността плод. В китайската медицина се използва от 2000 години. Това никак не е случайно - той съдържа редица витамини и минерали, сред които витамин А, витамин C, калций, желязо. Защо годжи бери е важна храна за работещите пред компютър? Защото е изключително полезна за очите. В нея има значително количество зеаксантин - един от двата каротиноида, които се съдържат в ретината. Изследвания са доказали, че хората, които консумират годжи бери, имат по-здрави и силни очи. Плодът е полезен още за имунната система, кожата, фертилетета. Освен това съдържа малко калории и много фибри, така че помага при отслабване. По колко годжи бери трябва да изяждате на ден? Количеството варира според възрастта и здравословното ви състояние. Ако нямате специфични заболявания, се препоръчват 150 гр свежи или между 10 и 30 грама сушени годжи бери на ден.", "date": "2017.08.20", "title": "Работите пред компютър? Яжте годжи бери"}
{"url": "http://pik.bg/%D0%B1%D1%8A%D1%80%D0%B7%D0%B0-%D0%BD%D0%B0%D0%BC%D0%B5%D1%81%D0%B0-%D0%BF%D0%BE%D0%B6%D0%B0%D1%80-%D1%83%D0%BD%D0%B8%D1%89%D0%BE%D0%B6%D0%B8-%D0%B4%D0%B5%D0%BA%D0%B0%D1%80%D0%B8-%D1%81%D1%83%D1%85%D0%B8-%D1%82%D1%80%D0%B5%D0%B2%D0%B8-%D0%BA%D1%80%D0%B0%D0%B9-%D0%B1%D0%B0%D0%BD%D1%8F-%D0%BE%D0%B2%D0%BB%D0%B0%D0%B4%D1%8F%D0%BD-%D0%B5-news684459.html", "text": "Пожар унищожи декари със сухи треви около стадиона в град Баня. Няма опасност за имуществото и здравето на населението. Това съобщи за Фокус Стамен Гешев, кмет на населеното място. По думите му жители на селото са подали сигнала към 14.00 часа. На място веднага са били изпратени два противопожарни екипа, които в продължение на около час са гасили пламъците. „Имаше вятър, огънят стигна почти до къщите на хората и до хотел, хората също се включиха в гасенето на пожара“, коментира още Гешев. В момента пожарът е локализиран, но все още има тлеещи огнища. Екип от огнеборци останаха да следят ситуацията. Причината за възникването на пожара засега остава неясна, но най-вероятно пламъците са започнали от неизгасена цигара.", "date": "2017.08.20", "title": "БЪРЗА НАМЕСА! Пожар унищожи декари сухи треви край Баня, овладян е"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D1%81%D0%B8%D1%80%D0%B8%D1%8F--%D0%B4%D0%B0%D0%BC%D0%B0%D1%81%D0%BA-%D0%B8-%D0%BC%D0%BE%D1%81%D0%BA%D0%B2%D0%B0-%D1%81%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BF%D0%BE%D1%81%D1%82%D0%B0%D0%B2%D1%8F%D1%82-%D0%BD%D0%B0-%D0%BE%D0%BF%D0%B8%D1%82%D0%B8%D1%82%D0%B5-%D0%BD%D0%B0-%D0%B7%D0%B0%D0%BF%D0%B0%D0%B4%D0%B0-%D0%B7%D0%B0-%D1%85%D0%B5%D0%B3%D0%B5%D0%BC%D0%BE%D0%BD%D0%B8%D1%8F-news684439.html", "text": "Президентът на Сирия Башар ал Асад заяви, че Запада се опитва да установи хегемония над Близкия Изток, а Сирия и Русия „се противопоставят на тези опити“, предаде ТАСС, цитиран от Фокус. Асад направи изявлението по време на съвещанието на дипломатическите работници към Министерството на външните работи на Сирия. По неговите думи, „принципната позиция, в защита на интересите и националния суверенитет, която заема Сирия, е станала причина за войната против нея“. Асад подчерта, че „сирийците са заплатили скъпо, за да провалят заговора на Запада и „братя мюсюлмани“, но цената на съпротивата е по-малка от цената на капитулацията.“ „Битката не е приключила, тя продължава и предлаганите сега хуманитарни инициативи преследват същите цели, които не успяха да изпълнят терористите“, заяви Асад. Сирия, Русия и Иран „имат голям принос за успешните действия, които води сирийската армия против джихадистите“, отбеляза още президентът на Сирия. „Гордеем се с тази огромна поддръжка, която ни оказват нашите приятели и братя, в борбата с тероризма“, подчерта Башар Асад.", "date": "2017.08.20", "title": "Президентът на Сирия : Дамаск и Москва се противопоставят на опитите на Запада за хегемония над Близкия Изток"}
{"url": "http://pik.bg/%D0%B3%D1%80%D0%B8%D0%B3%D0%BE%D1%80-%D1%81-%D0%B2%D1%8A%D0%BB%D1%88%D0%B5%D0%B1%D1%81%D1%82%D0%B2%D0%B0-%D0%BD%D0%B0-%D0%BA%D0%BE%D1%80%D1%82%D0%B0-%D0%B2%D0%B8%D0%B4%D0%B5%D0%BE-news684463.html", "text": "Григор Димитров тази вечер излиза в своя първи финал в Мастърс 1000 турнир. От 23:00 часа българско време Гришо ще спори с Ник Кирьос за трофея в Синсинати. Досега в надпреварата Григор надви с по 2:0 сета Фелисиано Лопес, Хуан Мартин дел Порто, Юичи Сугуга и Джон Иснър. Победата в полуфиналите над Иснър дойде след 2 тайбрека. Спечелени от Гришо съответно на 4 и 10 точки. Ето и вълшебни моменти от мача между Димитров и Джон Иснър. В ключови ситуации Григор наниза бекхенд-уинър след бекхенд-уинър. Което предвид класата на Гришо при форхендите обяснява страхотното представяне на родния тенисист на Мастърса. Известни сайтове за спортни прогнози дават преимущество на Кирьос за титлата в Синсинати, но шансовете на Григор за триумф никак не са за подценяване.", "date": "2017.08.20", "title": "Григор с вълшебства на корта (ВИДЕО)"}
{"url": "http://pik.bg/%D0%BF%D0%B0%D0%BF%D0%B0-%D1%84%D1%80%D0%B0%D0%BD%D1%86%D0%B8%D1%81%D0%BA-%D0%BF%D1%80%D0%B8%D0%B7%D0%BE%D0%B2%D0%B0-%D1%85%D1%80%D0%B8%D1%81%D1%82%D0%B8%D1%8F%D0%BD%D0%B8%D1%82%D0%B5-%D0%B4%D0%B0-%D1%81%D0%B5-%D0%BC%D0%BE%D0%BB%D1%8F%D1%82-%D1%81%D0%B2%D0%B5%D1%82%D1%8A%D1%82-%D0%B4%D0%B0-%D0%B1%D1%8A%D0%B4%D0%B5-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D0%BE%D1%82-%D0%B1%D0%B5%D0%B7%D1%87%D0%BE%D0%B2%D0%B5%D1%87%D0%BD%D0%BE%D1%82%D0%BE-%D0%BD%D0%B0%D1%81-news684446.html", "text": "Римският папа Франциск призова вярващите да се молят за освобождението на света от тероризма, предаде РИА Новости, цитирана от Фокус. „В сърцата си носим болката от терористичните атаки, които в последните дни доведоха до много жертви в Буркина Фасо, Испания и Финландия - каза папа Франциск в традиционното си неделно обръщение към вярващите на площад „Свети Петър“ във Ватикана. – Нека се помолим за всички загинали, ранени и за техните роднини. Да помолим Господ Бог за милосърдие и мир, да освободи света от това безчовечно насилие“.", "date": "2017.08.20", "title": "Папа Франциск призова християните да се молят светът да бъде освободен от безчовечното насилие"}
{"url": "http://pik.bg/%D0%BF%D1%80%D0%B8-%D0%BD%D0%B0%D0%B4%D0%B5%D0%B6%D0%B4%D0%B8%D1%82%D0%B5-%D1%86%D1%81%D0%BA%D0%B0-%D1%83%D0%B4%D0%B0%D1%80%D0%B8-%D0%BB%D1%83%D0%B4%D0%BE%D0%B3%D0%BE%D1%80%D0%B5%D1%86-news684472.html", "text": "ЦСКА победи Лудогорец с 3:1 в мач от първия кръг на Елитната юношеска група до 17 години. Димитър Михайлов откри за домакините в 29-ата минута, а в 30-ата Андрей Йорданов удвои преднината на \"армейците\".  11 минути преди края на срещата влезлият като резерва Христо Радков направи аванса на \"червените\" класически. Йорданов стана съавтор на първото и третото попадение. В продължението на двубоя Георги Бабалиев намали от дузпа.", "date": "2017.08.20", "title": "При надеждите! ЦСКА удари Лудогорец"}
{"url": "http://pik.bg/%D0%BC%D0%B8%D1%81%D1%82%D0%B5%D1%80%D0%B8%D1%8F-20-%D0%B3%D0%BE%D0%B4%D0%B8%D1%88%D0%BD%D0%B8%D1%8F%D1%82-%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%BA%D0%B0%D0%BC%D0%B5%D1%80%D1%8A%D0%BD-%D0%BF%D0%B0%D0%B4%D0%BD%D0%B0%D0%BB-%D0%BE%D1%82-%D1%82%D0%B5%D1%80%D0%B0%D1%81%D0%B0%D1%82%D0%B0-%D0%BD%D0%B0-%D1%85%D0%BE%D1%82%D0%B5%D0%BB-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%BD%D0%BE-%D0%BF%D1%80%D0%B8-%D0%BA-news684447.html", "text": "Британската полиция разследва загадъчната смърт на 20-годишния Камерън Ръсел, който загина при нелеп инцидент в Слънчев бряг. Момчето, което е било на почивка в България заедно със свои приятели, е паднало от терасата на втория етаж на стаята си в хотел \"Меридиан\", казаха за \"БургасИнфо\" отлично информирани източници. Младият мъж е пристигнал в страната с туроператора \"TUI\". Възможно е до нелепия инцидент да се е стигнало след бурен пиянски купон, коментират работещите в курорта. Полицията проверява всички околности около инцидента и как се е стигнало до смъртта на младия мъж. Българските власти са във връзка с Форин офис и оказват подкрепа на семейството на Камерън Ръсел. Починалият младеж е бил футболист от аматьорския шотландски футболен клуб „Далри“. Съсипаните приятели на Камерън оставиха тъжни послания в социалните мрежи. \"Това не може да е истина. Ще те обичам винаги\", пише Кристи Маккой. Даниел Хей добавя: \"Сърцето ми е разбито. Ти беше съкровище. Ще си останеш завинаги част от семейството ми и се надявам да се срещнем отново, някъде, където и да е!\".", "date": "2017.08.20", "title": "МИСТЕРИЯ! 20-годишният британец Камерън паднал от терасата на хотел в Слънчев бряг! Но при какви обстоятелства..."}
{"url": "http://pik.bg/%D0%BA%D0%BE%D0%BB%D0%BA%D0%BE-%D1%87%D0%B5%D1%81%D1%82%D0%BE-%D0%BF%D1%80%D0%B0%D0%B2%D0%B8%D0%BC-%D1%81%D0%B5%D0%BA%D1%81-%D1%81%D0%BF%D0%BE%D1%80%D0%B5%D0%B4-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-news684456.html", "text": "Проучване на института Кинси предсказва колко често можем да правим секс според възрастта ни, пише в. \"Дейли мирър\". Не е изненадващо, че възрастовата група на 18-29-годишните е най-активна в това отношение, като средно годишно правят секс 112 пъти или около два пъти седмично. 30-39-годишните правят секс средно 86 пъти годишно, което се равнява на 1,6 пъти седмично. Нещата леко се \"укротяват\" при 40-49-годишните, които се радват на интимни ласки само 69 пъти годишно. Това се дължи на нарастващото бреме на семейните задължения, на повишения стрес, който избива в най-различни здравни проблеми. Всичко това влияе отрицателно на либидото.", "date": "2017.08.20", "title": "Колко често правим секс според възрастта?"}
{"url": "http://pik.bg/%D1%81-%D0%BE%D0%B1%D1%89%D0%B0-%D0%BF%D0%BE%D0%BC%D0%BE%D1%89-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%BE%D1%82-%D0%BF%D0%BE%D0%B6%D0%B0%D1%80-%D0%B4%D0%BE%D0%BC%D0%B0-%D0%BD%D0%B0-%D0%B8%D0%BC%D0%B5%D0%BD%D0%B8%D1%82-%D1%82%D1%80%D0%B5%D0%BD%D1%8C%D0%BE%D1%80-%D0%B2-%D0%B1%D0%B0%D0%BD%D1%8F-news684466.html", "text": "Къщата на треньора по плуване Димитър Хаджиев бе спасена от пламъците от доброволци в град Баня, съобщава Марица.бг. Както е известно, сухи треви и храсти лумнаха в ливадите край хотел „Стряма” този следобед. Огънят бързо плъзна и обхвана площ около 50 декара между хотела и стадиона и стигна на около 20-тина метра от къщите. Две пожарни пристигнаха на място. Единият от противопожарните автомобили продължава да гаси на около 100 метра от първоначалното огнище. Най-вероятно незагасен фас е причината за запалването на сухите треви. Почиващите в хотела и живеещите наоколо забелязали дима, но останали спокойни. Ливадите в Баня и друг път са се палили в горещите августовски дни. Хората, които живеят наблизо, се включиха с лопати и лична техника в гасенето. Те спасиха от пожар къщата на треньора по плуване Димитър Хаджиев. Тя е разположена самотно като остров в центъра на горящите ливади. Вятърът постоянно обръщаше посоката на огъня.", "date": "2017.08.20", "title": "С ОБЩА ПОМОЩ! Доброволци спасиха от пожар дома на именит треньор в Баня"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA-%D0%B1%D0%B5-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%BE%D1%82-%D1%81%D1%83%D1%80%D0%B3%D1%83%D1%82-%D0%B2%D0%B8%D0%B4%D0%B5%D0%BE-news684421.html", "text": "В мрежата се появи видео, на което се вижда как е ликвидиран кървавият нападател от Сургут. Мъжът, наръгал с нож няколко души, е настигнат от полицай. Униформеният прави предупредителен изстрел във въздуха, но нападателят продължава да бяга. Тогава полицаят стреля в него. Припомняме, че терористичната групировка „Ислямска държава“ пое отговорност за нападението с нож в руския град Сургут, при което в събота осем души бяха ранени, предава Ройтерс.", "date": "2017.08.20", "title": "Ето как бе ликвидиран нападателят от Сургут (ВИДЕО)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%BE%D1%80%D0%BB%D0%B8%D0%BD-%D0%B3%D0%BE%D1%80%D0%B0%D0%BD%D0%BE%D0%B2-%D1%87%D1%83%D0%BA%D0%BD%D0%B0-60-%D1%81-%D0%BF%D0%BB%D0%B0%D0%B6%D0%BD%D0%BE-%D0%BF%D0%B0%D1%80%D1%82%D0%B8---%D0%BF%D0%B5%D0%B2%D0%B5%D1%86%D1%8A%D1%82-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BF%D0%BE-%D0%B1%D0%B0%D0%BD%D1%81%D0%BA%D0%B8-%D0%BA%D0%BE%D0%BC%D0%BF-news684111.html", "text": "Орлин Горанов отпразнувал 60-годишния си юбилей с голямо плажно парти в собствения си дом. Гласовитият певец отдавна не бил вдигал купони за личния си празник, защото съвпадал с отпускарския сезон и почти никой от близките му не можел да го удостои с присъствието си. Специално за годишнината обаче го уважили част от дългогодишните му другари и дуетни половинки, сред които Мариана Попова и новият й възлюбен Веселин Плачков, Катерина Евро и синът й Сашо Кадиев, колегата му Любо Киров, поетът Добромир Банев, водещата на „Х Фактор“ Алекс Раева и актрисата Диана Любенова. Орлин ги посрещнал в двора на луксозната си къща още по обяд. Софрата, отрупана предимно с алкохол, била подредена край огромния частен басейн на Горанов. Самият той приемал честитки и подаръци по бански, но от гостите му само Любо Киров се появил в същия дрескод. Разливането на 12-годишното уиски и коктейлите започнало още в ранния следобед и приключило чак в ранните зори на следващия ден. Изпълнителят бил подготвил за гостите си както парти аксесоари, с които ги окичил, така и много ястия. Горанов се слави като отличен кулинар и този път не пропуснал с манджите си да погали небцето на звездните си приятели. Част от подаръците, които получил, също били свързани с готварството, което е негово хоби. Разочарован останал рожденикът от отсъствието на най-дългогодишната си сценична партньорка – Кристина Димитрова, която не успяла да си организира времето и го лишила от присъствието си. Рожденикът Горанов с гостите си пред входа на скъпарската си къща", "date": "2017.08.20", "title": "САМО В ПИК И \"РЕТРО\"! Орлин Горанов чукна 60 с плажно парти - певецът посрещна по бански компания от 12 души край басейна на луксозната си къща (СНИМКИ)"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%B4-%D1%80-%D0%B5%D0%BD%D1%87%D0%B5%D0%B2-%D0%BA%D1%8A%D0%B4%D0%B5-%D0%B1%D0%BB%D1%83%D0%B6%D0%B4%D0%B0%D0%B5-%D1%82%D0%B5%D0%B4%D0%B8-%D0%B2%D0%B5%D0%BB%D0%B8%D0%BD%D0%BE%D0%B2%D0%B0-%D1%81%D0%BD%D0%B8%D0%BC%D0%BA%D0%B8-news684067.html", "text": "Д-р Енчев се е оплел като пиле в калчища от неустановен брой сексбомби и красавици, които му се натискат под носа на жена му Теди Велинова. Наскоро тръгна слух, че студентка по медицина на име Бориса се е докопала до сериозно обвързания пластичен хирург, който на всичкото отгоре има и две деца - Филип и София. Бъдещата колежка на доктор Енчев обаче явно не е единствената, която се слага на майстора на елитните цици. Социалните му профили прегряват от публикации на млади момичета, някои от които доста известни. Като двете Златки, например, и Биляна Лазарова ( ). Любопитно е как Ангел Енчев, докато коригира бюстове и вае формите на клиентките си в операционната, всеки път намира време да отговоря лично на красавиците и то с любовни и закачливи емотикони, най-често целувки. Интриганти веднага заподозряха Бога на пластиките, че прескача границите на обичайното поведение между лекар и пациент. Още повече, че всеки нормален мъж трудно би устоял през изкушенията, които всеки ден моделира със собствените си ръце. ПИК опита да се свърже с д-р Енчев с надеждата да научи от какво точно естество са отношенията му с двете Златки и как ще обясни видимите флиртове на десетки други дами, но от клиниката му го извиниха, че е в поредната операция. \"Моля, заповядайте, пратете вашите папараци по следите на д-р Енчев и ще установите точния брой на неговите любовници\", не без доза ирония коментираха от там. \"Мис Интернешънъл Тийн Принцес 2017\"", "date": "2017.08.20", "title": "САМО В ПИК! Сексбомби атакуват д-р Енчев! Къде блуждае Теди Велинова?! (СНИМКИ)"}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%82%D0%BE%D0%B2%D0%B0-%D0%B5-%D1%83%D0%B1%D0%B8%D0%B5%D1%86%D1%8A%D1%82-%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B0-%D0%BF%D0%BE-%D1%81%D0%B8%D0%BB%D0%BE%D0%B2-%D1%82%D1%80%D0%B8%D0%B1%D0%BE%D0%B9-%D1%82%D1%80%D0%B5%D0%BD%D0%B8%D1%80%D0%B0%D0%BB-%D0%B5-%D0%B4%D0%BE-%D1%81%D1%8A%D0%B2%D1%8A%D1%80%D1%88%D0%B5%D0%BD%D1%81%D1%82%D0%B2%D0%BE-%D1%81%D0%BC%D1%8A%D1%80%D1%82%D0%BE%D0%BD%D0%BE-news684436.html", "text": "Убиецът на световния и европейски шампион по силов трибой Андрей Драчов е 25-годишният Анар Алияр Оглу. Младият мъж е обявен за издирване, след като тази сутрин пред кафене \"Галерия\" в Хабаровск преби до смърт известния спортист. Кавгата тръгнала от пиянско заяждане, а яките мъже излезли навън, \"за да се разберат\". Смъртоносният бой е заснет от очевидци, които за жалост не предприемат нищо, за да спрат мелето. Вижда се как Анар с отработено движение рита два пъти в главата Драчов, след което довършва с юмруци падналия мъж, съобщава РЕН.тв. Шампионът е откаран в болница, но малко след това издъхва в реанимация. Друго видео показва как Анар тренира в зала и с удоволствие демонстрира именно този фатален удар с крак.", "date": "2017.08.20", "title": "ПЪРВО В ПИК! Това е убиецът на шампиона по силов трибой! Тренирал е до съвършенство смъртоносния удар (ВИДЕО 18+)"}
{"url": "http://pik.bg/%D1%87%D0%B5%D0%BF%D0%B5%D0%BB%D0%B0%D1%80%D0%B5-%D0%BF%D0%BE%D1%82%D1%8A%D0%BD%D0%B0-%D0%B2-%D1%81%D0%BA%D1%80%D1%8A%D0%B1-%D0%BC%D0%BB%D0%B0%D0%B4-%D0%BF%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80-%D0%B7%D0%B0%D0%B3%D0%B8%D0%BD%D0%B0-%D0%B7%D0%B0%D1%82%D0%B8%D1%81%D0%BD%D0%B0-%D0%B3%D0%BE-%D0%B4%D1%8A%D1%80%D0%B2%D0%BE-news684443.html", "text": "33-годишен мъж издъхна на място ,  след като бил затиснат от дърво, научи Дарик. Трагичният инцидент се е случил вчера следобеда в местност край Чепеларе. Мъжът, който работил като пожарникар, бил в гората заедно със своя зет, където добивали дърва за огрев през зимата. Едно от отрязаните дърва го затиснало фатално и той загинал на място, съобщава Дарик. За трагичния инцидент бе потвърдено от общинската администрация в града. „ Чепеларе е потънал в тъга, з а броени дни двама млади хора ни напуснаха. Голяма трагедия“, коментира кметът на община Чепеларе Славка Чакърова. 33-годишният мъж е бил женен с малко дете. Само преди дни, в Чепеларе при пожар загина и 42-годишна жена.", "date": "2017.08.20", "title": "ЧЕПЕЛАРЕ ПОТЪНА В СКРЪБ! Млад пожарникар загина, затисна го дърво"}
{"url": "http://pik.bg/%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%BB%D0%BE%D0%BD%D0%B4%D0%BE%D0%BD-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%81%D1%82%D0%BE%D0%BA%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D0%BF%D0%B0%D0%B7%D0%B0%D1%80-%D1%81%D0%BB%D0%B5%D0%B4-%D0%B1%D1%80%D0%B5%D0%BA%D0%B7%D0%B8%D1%82-news684412.html", "text": "В Лондон се надяват на разширяване на пазара на британски стоки в страните от Европейския съюз след Брекзит и слагане на край на пряката юрисдикция на Европейския съд, съобщават ДПА и Ройтерс, цитирани от Фокус. Според информацията това ще бъде заложено в два документа на британското правителство, които ще бъдат публикувани следващата седмица. Те подчертават британската стратегия в преговорите за Брекзит и ще бъдат публикувани преди следващия кръг преговори, предвидени за края на месеца. Предстои обнародването на общо пет нови документа, уточнява британският министър за брекзит Дейвид Дейвис. Те ще обхващат пет области – стоки и услуги на пазара, юрисдикция на Европейския съд, поверителност на официалните документи и на информационния обмен с Европейския съюз, сътрудничество в областта гражданското правораздаване и потоците от данни между Великобритания и Европейския съюз. Преди седмица Лондон публикува предложенията си за бъдещо митническо споразумение с Европейския съюз и за избягването на физическата граница с Ирландия след излизането на Кралството от Европейския съюз.", "date": "2017.08.20", "title": "Стратегия! Лондон иска повече британски стоки на европейския пазар след Брекзит"}
{"url": "http://pik.bg/%D0%BD%D0%BE%D0%B2%D0%B0%D1%82%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D1%81%D0%B8%D0%BD%D0%B8%D1%82%D0%B5-%D1%81-%D0%B2%D0%BF%D0%B5%D1%87%D0%B0%D1%82%D0%BB%D1%8F%D0%B2%D0%B0%D1%89-%D0%BF%D1%80%D1%8F%D0%BA%D0%BE%D1%80-%D0%BD%D0%B0%D1%80%D0%B8%D1%87%D0%B0%D1%82-%D0%BE%D0%B1%D0%B5%D1%80%D1%82%D0%B0%D0%BD-news684455.html", "text": "Конгоанският централен нападател на Левски Жуниор Мапуку измисли прякор на новата звезда на \"сините\" - Габриел Обертан. Мапуку пусна снимка с бившия играч на Манчестър Юнайтед в социалната мрежа. Към нея Жуниор написа: \"Господин Мапуку и Господин Магия - синя сила\". В Левски се надяват 28-годишният Обертан да се превърне в ключова фигура в целия шампионат. А партньорството между Габриел и Жуниор се очертава на ниво.", "date": "2017.08.20", "title": "Новата звезда на \"сините\" с впечатляващ прякор! Наричат Обертан..."}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%BD%D1%8F%D0%BC%D0%B0-%D0%B4%D0%B0-%D1%8F-%D0%BF%D0%BE%D0%B7%D0%BD%D0%B0%D0%B5%D1%82%D0%B5-%D0%B5%D1%82%D0%BE-%D0%B2-%D0%BA%D0%B0%D0%BA%D0%B2%D0%BE-%D1%81%D0%B5-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%B6%D0%B0%D1%81%D0%B8-%D0%BE%D1%82-%D1%81%D0%B4%D0%B5%D0%BB%D0%BA%D0%B0-%D0%B8%D0%BB%D0%B8-%D0%BD%D0%B5-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%80%D0%BE%D0%B4-news683573.html", "text": "Помните ли Жасмина Тошкова от \"Сделка или не\"? Чаровната асистентка на водещия Румен Луканов изчезна от светския живот на столицата, след като се задоми за милионер, а ако днес я засечете случайно на улицата - трудно ще я познаете! На външен вид Жаси няма нищо общо с визията си ( ) от времето, в което не познаваше Ариф Маджид. Хари, както го наричат близките му, е сириец и е син на Зеки Маджид. Последният е собственикът на фирмата, която държи правата за KFC, веригата в предлагането и приготвянето на риба \"Nordsee\" и \"Дънкин Донътс\". A oттoгaвa нacaм, caмo зa двe гoдини, тя poди oщe двe дeцa. След 27 месеца бременност, ако си мислите, че г-жа Маджид е пенсионирана моделка с увиснал корем, наедряло дупе и необятна талия - грешите! Ето как изглежда Жаси от \"Сделка или не\" в момента! Невероятно, нали?! Не само, че не е развалила формата си, ами се намира и по-добра от преди. От брюнетка, Жаси вече е блондинка. Изглежда с поне 10 килограма по-слаба. Пристрасила се е към фитнеса и не минава ден, през който да не изкара поне два часа в залата, издават запознати. Милионершата се поддържала с упражнения дори по време на трите бременности, а седмица след ражданията на децата си, атакувала наново залата. Миналия месец Жасмина и Ариф са пътували до Малдиви на романтична почивка в петзвездния ризорт \"Анантара\". Преди това Маджид завел бившата тв звезда и до Залцбург. На моста на влюбените над река Залцах влюбените \"заключили любовта си\". Традицията е двойките да изписват имената си върху катинарчета и да ги заключват по стените на моста. А ето и една снимка от тайната сватба на Жасмина и Ариф Маджид, състояла се във ВИП-клуба \"The Residence\" в центъра на София, до който достъп имат само от милионери нагоре. Жаси и Ариф се сдобиха с първа рожба през 2014 г.", "date": "2017.08.20", "title": "ПЪРВО В ПИК! НЯМА ДА Я ПОЗНАЕТЕ! Ето в какво се превърна Жаси от \"Сделка или не\", след като роди 3 деца на милионер (УНИКАЛНИ СНИМКИ)"}
{"url": "http://pik.bg/%D1%87%D0%B5%D1%80%D0%BD%D0%B0-%D0%B2%D0%B5%D1%81%D1%82-%D0%B2%D0%BD%D0%B5%D0%B7%D0%B0%D0%BF%D0%BD%D0%BE-%D0%BF%D0%BE%D1%87%D0%B8%D0%BD%D0%B0-%D1%89%D0%B0%D0%BD%D0%B3%D0%B8%D1%81%D1%82%D1%8A%D1%82-%D0%B2%D0%B5%D0%BB%D0%B8%D1%87%D0%BA%D0%BE-%D1%87%D0%BE%D0%BB%D0%B0%D0%BA%D0%BE%D0%B2-%D0%B6%D0%B5%D0%BB%D0%B5%D0%B7%D0%BD%D0%B8%D1%8F%D1%82-news684424.html", "text": "Завинаги от този свят си отиде големият щангист на България Величко Чолаков, известен с прозвището си Железният . Той е починал около 10:30 ч., след като му прилошало . Трагичната новина бе потвърдена от Центъра за спешна медицинска помощ в Смолян. Сигналът при тях е получен около 10:20 ч., като се съобщавало за здравословни проблеми. След около четири минути екипът бил там, но за съжаление Чолаков издъхнал, съобщава Дарик. Предполага се, че е получил емболия , но причините за смъртта ще бъдат установени окончателно след аутопсия. Чолаков е имал проблеми със сърцето, за което се е лекувал. Величко Чолаков е роден на 12 януари 1982 г. в  Смолян. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория. В същата категория става световен шампион във Ванкувър и европейски шампион в Украйна. През януари 2006 г. е поканен от Арнолд Шварценегер да участва в турнира „Арнолд Класик“ в САЩ. Почетен гражданин на Смолян и община Неделино, женен с две деца.", "date": "2017.08.20", "title": "ЧЕРНА ВЕСТ! Внезапно почина щангистът Величко Чолаков-Железният"}
{"url": "http://pik.bg/%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B8%D0%B7%D0%B4%D0%B0%D0%B4%D0%B5%D0%BD%D0%B0-%D0%BA%D0%B0%D1%81%D0%BE%D0%B2%D0%B0-%D0%B1%D0%B5%D0%BB%D0%B5%D0%B6%D0%BA%D0%B0-%D0%BD%D0%B0%D0%BF-%D0%B7%D0%B0%D1%82%D0%B2%D0%BE%D1%80%D0%B8-%D0%B3%D1%80%D0%B0%D0%B4%D1%81%D0%BA%D0%B8%D1%8F%D1%82-%D0%BF%D0%BB%D0%B0%D0%B6-%D1%81-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%B2%D1%8A%D0%B2-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4-news684425.html", "text": "Популярният във Велинград градски плаж с ресторант е бил запечатан от Националната агенция за приходите (НАП) заради неиздадена касова бележка, съобщи пресцентърът на Агенцията, цитиран от Би Ти Ви. На търговеца, стопанисващ обекта, са били дадени няколко часа, за да изнесе хранителните продукти от ресторанта, преди входовете на заведението и басейна да бъдат облепени със забранителни лепенки. Плажът във Велинград ще остане запечатан между две и четири седмици, като едновременно с това фирмата ще бъде глобена за извършеното нарушение, се казва в съобщението. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.08.20", "title": "Заради неиздадена касова бележка! НАП затвори градският плаж с ресторант във Велинград"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B3%D0%B0%D0%BB%D0%B0-%D1%82%D1%80%D0%B5%D0%BF%D0%B5%D1%80%D0%B8-%D0%B7%D0%B0-%D0%BC%D0%B0%D0%B9%D0%BA%D0%B0-%D1%81%D0%B8---%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%B7%D0%B0%D0%B6%D0%B8%D0%B2%D1%8F-%D1%81-%D0%BD%D0%B5%D1%8F-%D1%81%D0%BB%D0%B5%D0%B4-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%B1%D0%B0%D1%89%D0%B0-%D1%81-news682588.html", "text": "Когато майка й заживяла при нея, водещата освободила чистачката и свалила значително месечните си разходи. Направила промени и в приятелския си кръг, като вече предпочитала да излиза и да вечеря в компанията на любимия си мъж и майка си. Все по-рядко се събирала с Джуджи, стилистката Кремена Халваджиян и репортерката Зейнеб, защото й втръснало от безсмислени разговори и клюки. За първо лято Гала не се включила и в общите им планове за море. До последно водещата лъжела, че не била сигурна къде иска да летува. Истинската причина била, че искала да замине само със Стефан и майка си. Тримата щели да се възползват от изгодните оферти за почивка в Турция, където Гала резервирала апартамент в 5-звезден комплекс. Щерка й Мари пък отказала да се включи в екскурзията, защото щяла да се наслади на ваканция по родното Черноморие с новата си любовна тръпка. Гала е прибрала майка си в своя дом, научи „Ретро“. Водещата на „На кафе“ напоследък се чувствала уплашена за живота и здравето на най-близкия си човек. Параноята й се засилила още щом загубила баща си. Дотогава блондинката живеела само с приятеля си Стефан и дъщеря си Мари. Девойката обаче наскоро напуснала семейното огнище, след като се загаджила със сина на дружката на Гала – Джуджи. Оттогава тв звездата изпаднала в самота и решила да запълни празнотата, взимайки майка си при себе си. Възрастната дама не само правела компания на щерка си в депресивните й периоди, но я отменяла и в домакинството. Заради ранните си ставания за ефир Гала изнемогвала в готвенето и почистването и доскоро плащала солидна сума пари на прислужница.", "date": "2017.08.20", "title": "САМО В ПИК И \"РЕТРО\"! Гала трепери за майка си - звездата заживя с нея след смъртта на баща си (СНИМКА)"}
{"url": "http://pik.bg/%D0%B0%D1%80%D0%B5%D1%81%D1%82%D0%B8-27-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%B1%D0%BE%D1%81%D1%82%D1%8A%D0%BD-news684413.html", "text": "27 души са били арестувани в Бостън по време на демонстрация на десни и контрапротест в защита свободата на словото, съобщава Нова телевизия. Както е известно близо 40 000 души излязоха по улиците на американския град днес, за да се противопоставят на езика на омразата. Заради скандиранията, планираното събитие на десните приключи час по-рано, а гласът на ораторите не можеше да бъде чут заради контрапротестрищите. Множеството скандираше антинацистки лозунги и осъди случилото се миналата седмица в Шарлътсвил. Градът стана арена на сблъсък, след като мъж се вряза с колата си в протестиращи.", "date": "2017.08.20", "title": "Арести! 27 задържани по време на протестите в Бостън"}
{"url": "http://pik.bg/%D0%B1%D0%BB%D0%B8%D0%B7%D0%BE-40-000-%D0%B4%D1%83%D1%88%D0%B8-%D1%81%D0%B5-%D1%81%D1%82%D0%B5%D0%BA%D0%BE%D1%85%D0%B0-%D0%BD%D0%B0-%D0%BA%D0%BE%D0%BD%D1%82%D1%80%D0%B0%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%81%D1%82%D0%B8-%D0%B2-%D0%B1%D0%BE%D1%81%D1%82%D1%8A%D0%BD-news684406.html", "text": "Близо 40 000 души се събраха в центъра на град Бостън, щата Масачузетс, за да се включат в акцията „Марш на Свободното слово“,  организирана като отговор на демонстрация на десни националистически групи в града, съобщава Boston Herald. Демонстрацията на консерваторите привлече само няколко десетки участници, като приключи по-рано от очакваното, защото на малката група бе наредено от властите да се премести от естрадата в парк в централната част на града, тъй като на организирания контрапротест дойдоха около 40 хиляди души. До по-сериозни сблъсъци между двете групи демонстранти не се стигна заради намесата на 500 полицаи, които разделиха групите. Либералните демонстранти развяваха знамена и табелки с надписи като „Обичаме омразата на завоевателите“, „Спрете да срамите своите приятели и семейства“ и „САЩ 1 Нацисти 0“, както и много други.", "date": "2017.08.20", "title": "Близо 40 000 души се стекоха на контрапротест срещу националисти в Бостън"}
{"url": "http://pik.bg/%D0%B4%D0%B5%D1%81%D0%B5%D1%82-%D0%B4%D1%83%D1%88%D0%B8-%D0%BE%D1%81%D1%8A%D0%B4%D0%B5%D0%BD%D0%B8-%D0%BD%D0%B0-%D1%81%D0%BC%D1%8A%D1%80%D1%82-%D0%B2-%D0%B1%D0%B0%D0%BD%D0%B3%D0%BB%D0%B0%D0%B4%D0%B5%D1%88-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B8%D1%82-%D0%B7%D0%B0-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5-%D1%81%D1%80%D0%B5%D1%89%D1%83-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82-news684407.html", "text": "Специалният трибунал в Бангладеш е издал смъртни присъди на десет души, обвинени за опит за покушение срещу премиера на страната Шейх Хасин през 2000 година, съобщава Синхуа. Според информацията още девет души са получили присъди от различен срок затвор във връзка с опита за покушение. През 2000 година бе предотвратен опит за покушение срещу премиера Хасин, след като полицията откри 75-килограмова бомба, която е трябвало да бъде взривена по време на реч на премиера на митинг. Шейх Хасин Вазед бе премиер на Бангладеш от 1996 до 2001 година. През 2009 година той бе преизбран на поста, като и до момента е премиер на Бангладеш.", "date": "2017.08.20", "title": "Десет души осъдени на смърт в Бангладеш заради опит за покушение срещу премиера на страната"}
{"url": "http://pik.bg/5-%D0%B7%D0%B4%D1%80%D0%B0%D0%B2%D0%BE%D1%81%D0%BB%D0%BE%D0%B2%D0%BD%D0%B8-%D0%B7%D0%B0%D0%BC%D0%B5%D1%81%D1%82%D0%B8%D1%82%D0%B5%D0%BB%D0%B8-%D0%BD%D0%B0-%D0%B7%D0%B0%D1%85%D0%B0%D1%80%D1%82%D0%B0-news684383.html", "text": "Първото нещо, което всички ви съветват, когато искате да започнете да водите по-здравословен начин на живот, е да се откажете от захарта. Знаем, че не е полезна за организма ни, а освен това съдържа 398 ккал за 100 грама. Тъй като понякога просто не може да устоим на желанието си за сладко, ви предлагаме 5 полезни алтернативи. Макар високата си енергийна стойност (375 ккал на 100 гр), тя има нисък гликемичен индекс, което означава, че се увоява по-добре. Освен това, съдържа желязо, калий, магнезий, цинк и антиоксиданти. Богата е още на инулин, вид фибри, които имат пробиотични свойства. Въпреки че е калоричен (310 ккал на 100 гр), агавният сироп е много по-сладък от захарта, което означава, че може да се добави в по-малки количества. Също така е много по-полезен, тъй като е богат на калций, желязо и калий. Меласата е сладка и има плътна структура. Тя също се прави от захарна тръстика, но съдържа значително повече минерали. Източник е на калций, магнезий, калий и желязо. Енергийната й стойност е 296 ккал на 100 г, съобщава \"Ай Уомън\". Произвежда се от сока от сладко сорго (житно тревисто растение). Сорговата захар се използва в Китай от древостта и е известна с ползите си за здравето. Също така съдържа половината от калориите в обикновената захар, по-конкретно - 280 ккал на 100 гр. Абсолютният лидер сред ниско калоричните заместители на захарта. Не само, че съдържа едва 18 ккал на 100 гр, но също така е 25 пъти по-сладка от захарта, което означава, че трябва да използвате съвсем малко. Притежава противовъзпалително действие и участва в обмена на веществата без участието на инсулин, така че не повишава, а нормализира нивото на захарта в кръвта.", "date": "2017.08.20", "title": " 5 здравословни заместители на захарта"}
{"url": "http://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BC%D0%B5%D0%B6%D0%B4%D1%83-%D0%BB%D0%B5%D0%BA-%D0%B8-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BF%D1%8A%D1%82%D0%B5%D0%BD-%D0%B2%D1%8A%D0%B7%D0%B5%D0%BB-%D0%B1%D0%BE%D1%8F%D0%BD%D0%B0-news684442.html", "text": "Катастрофа между лек и полицейски автомобил е станала на столичния околовръстен път, в района на пътен възел \"Бояна\", съобщават от пресцентъра на МВР, цитирани от Фокус. Няма сериозно пострадали. Сигналът за пътния инцидент е подаден към 12:30 часа. По първоначални данни двама полицейски служители, които се придвижвали със служебен автомобил, спрели в крайната дясна лента в района на пътен възел „Бояна“. Причината била съмнение за технически проблем в колата. В същото време оттам с висока скорост преминал лек автомобил „Опел“ с благоевградска регистрация, който блъснал полицейската кола. От удара тя се е преобърнала в канавката.  При инцидента няма сериозно пострадали, полицейските служители са били извън автомобила. На място са пристигнали екипи на полицията, униформените са прегледани, няма данни за причинени сериозни контузии. Единият е откаран в болница за допълнителен преглед. Продължава огледът на място, както и изясняването на всички обстоятелства около инцидента. Шофьорът на „Опел“-а също е на мястото на инцидента, той ще бъде тестван за употреба на алкохол и наркотици.", "date": "2017.08.20", "title": "Катастрофа между лек и полицейски автомобил в района на пътен възел \"Бояна\""}
{"url": "http://pik.bg/%D0%BC%D0%BE%D1%82%D0%BE%D1%80%D0%B8%D1%81%D1%82-%D1%83%D0%B1%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-%D0%BD%D0%B0-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE-%D1%88%D0%BE%D1%81%D0%B5-%D0%B2-%D1%81%D0%BE%D1%84%D0%B8%D1%8F-news684444.html", "text": "Пешеходец е загинал, след като е бил ударен от движещ се с висока скорост мотор на Околовръстното шосе в София, съобщи Би Ти Ви. Инцидентът е станал минути след 13:30 часа в района на жк. „Люлин 5”, при разклона за „Филиповци”. Според очевидци, моторът, на който е имало и пътник, е успял да спре чак на 300 метра след мястото на удара.", "date": "2017.08.20", "title": "Моторист уби пешеходец на Околовръстното шосе  в София"}
{"url": "http://pik.bg/%D1%85%D0%B8%D1%82-%D0%B2-%D0%BC%D1%80%D0%B5%D0%B6%D0%B0%D1%82%D0%B0-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D1%80%D1%83%D0%BC%D0%B5%D0%BD-%D1%80%D0%B0%D0%B4%D0%B5%D0%B2-%D0%BF%D0%BE%D0%BA%D0%B0%D0%B7%D0%B0-%D0%B3%D0%B0%D0%B4%D0%B6%D0%B5%D1%82%D0%BE-news684030.html", "text": "Бедро, достойно за модния подиум, показа по време на ваканцията си дъщерята на президента Румен Радев - Дарина. И за почуда на всички показа и любимия си. Дарина публикува смело снимки по къси панталонки и заедно с тъмнокос чаровник, под които в социалните мрежи събра хиляди сърчица и коментари каква чудесна двойка е с тийнейджъра. Въпреки че държавният глава остро ограничи достъпа на децата си до социалните мрежи заради медийния интерес към тях, Дарина смело пусна предизвикателна снимка по къси панталонки и бонус - фотос с красивия Иво Димитров. Близки на фамилията веднага оприличиха красивата президентска щерка на ангел от \"Виктория Сикрет\", а тийнейджъра до Дарина - на нейната голяма любов, пише столичен всекидневник. Нищо подобно, категорична е майката на Дарина - Гинка Кесякова, която отрича спекулациите дъщеря й да има гадже въпреки плеядата от сърчица под снимката й с Иво. Според първата съпруга на държавния глава Иво е само приятел на дъщеря й, но от детските години и затова двамата са толкова близки и не крият чувствата си, нито пък се притесняват, че ще ги вземат за двойка. \"Страхотни сте, приятелството ви да е винаги и завинаги\", коментира Гинка снимката на дъщеря си. И така опроверга слуховете, че президентът Румен Радев освен за изтребителите ще трябва да се притеснява и за личния живот на красивата си дъщеря. А повод за тревоги има, особено след като Дарина за пореден път показа визия на топмодел, очевидно наследена от майка й Гинка.", "date": "2017.08.20", "title": "ХИТ В МРЕЖАТА! Дъщерята на Румен Радев показа гаджето"}
{"url": "http://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%82%D1%83%D1%80%D1%86%D0%B8%D1%8F-%D1%81%D0%B0-%D0%BD%D0%B5%D1%83%D1%82%D1%80%D0%B0%D0%BB%D0%B8%D0%B7%D0%B8%D1%80%D0%B0%D0%BB%D0%B8-%D0%BF%D0%B5%D1%82%D0%B8%D0%BC%D0%B0-%D0%B1%D0%BE%D0%B9%D1%86%D0%B8-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%BF%D1%80%D0%B8-%D0%BE%D0%BF%D0%B8%D1%82-%D0%B4%D0%B0-%D0%B2%D0%BB%D1%8F%D0%B7%D0%B0%D1%82--news684432.html", "text": "Властите в Турция са неутрализирали петима бойци на терористичната групировка „Ислямска държава“ при опит незаконно да влязат тази сутрин на територията на Турция. Това обяви премиерът на страната Бинали Йълдъръм, цитиран от  Hurriyet. „Ситуацията вече е под контрол“, уточни премиерът по време на пресконференция в Анкара. Изданието отбелязва, че „неутрализирани“ би могло да означава задържани, ранени или ликвидирани.", "date": "2017.08.20", "title": "Властите в Турция са неутрализирали петима бойци на „Ислямска държава“ при опит да влязат в страната"}
{"url": "http://pik.bg/%D1%82%D1%80%D1%8A%D0%BC%D0%BF-%D0%BF%D0%BE%D0%BD%D1%8F%D0%BA%D0%BE%D0%B3%D0%B0-%D0%B5-%D0%BD%D1%83%D0%B6%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0-%D0%B4%D0%B0-%D1%81%D0%B5-%D0%B8%D0%B7%D0%BB%D0%B5%D0%BA%D1%83%D0%B2%D0%B0%D0%BC%D0%B5-news684414.html", "text": "Президентът на САЩ Доналд Тръмп излезе с коментар за масовите протести в Бостън. Той написа в Туитър, че страната ще се „излекува“ благодарение на масовите протести. „Страната ни е разделена от десетилетия. Понякога е нужен протест, за да се излекуваме. Ще се излекуваме и ще станем по-силни от всякога“, написа той. Тръмп добави, че иска да аплодира демонстрантите против фанатизма и омразата в Бостън. Хиляди хора излязоха по улиците на Бостън, за да протестират срещу омразата и расизма. Шествието, в което се смята, че са се включили около 40 000 души, бе реакция на демонстрацията на десните активисти, които организираха в града митинг за свободата на словото. Организаторите на \"Митинга на свободното слово\" публично се дистанцираха от неонацистите и белите супремасисти, които подстрекаха към насилие в Шарлотсвил на 12 август. След края на проявите в Бостън полицията съобщи за 27 арестувани.", "date": "2017.08.20", "title": "Тръмп: Понякога е нужен протест, за да се излекуваме"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B8-%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B2%D0%B5%D0%BB%D0%B8%D1%87%D0%BA%D0%BE-%D1%87%D0%BE%D0%BB%D0%B0%D0%BA%D0%BE%D0%B2-%D0%BE%D1%82-%D0%B4%D0%B2%D0%B5-%D0%B3%D0%BE%D0%B4%D0%B8%D0%BD%D0%B8-%D1%85%D0%BE%D0%B4%D0%B8%D0%BB-%D0%BF%D0%BE-%D0%B1%D0%BE%D0%BB%D0%BD%D0%B8%D1%86%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D1%8A%D1%80%D1%86%D0%B5%D1%82%D0%BE-%D0%BA%D0%BE%D0%BB-news684433.html", "text": "Световният шампион по вдигане на тежести Величко Чолаков, който издъхна внезапно днес, от две години ходил по болници заради проблеми със сърцето. Различните лекари му давали разлини мнения, но в последно време темата за операция била все по-актуална. И самият Чолаков вече започнал да се колебае за операция, защото нещата не се подобрявали. Дори и през миналата седмица той пътувал до Пловдив за консултация с лекар, защото сърцето му все по-трудно влизало в ритъм с медикаментите, които взимал. Величко Чолаков е роден на 12 януари 1982 г. в Смолян. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория. В същата категория става световен шампион във Ванкувър и европейски шампион в Украйна. През януари 2006 г. е поканен от Арнолд Шварценегер да участва в турнира „Арнолд Класик“ в САЩ. Почетен гражданин на Смолян и община Неделино, женен с две деца.", "date": "2017.08.20", "title": "ИЗВЪНРЕДНО И ПЪРВО В ПИК! Величко Чолаков от две години ходил по болници заради сърцето, колебаел се за операция!"}
{"url": "http://pik.bg/%D1%81%D1%8A%D0%B1%D0%BE%D1%80%D0%B8%D1%85%D0%B0-%D0%BE%D1%89%D0%B5-%D1%86%D0%B8%D0%B3%D0%B0%D0%BD%D1%81%D0%BA%D0%B8-%D0%BA%D1%8A%D1%89%D0%B8-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-news684416.html", "text": "Още 10 къщи от описаните 16 за премахване бяха съборени от администрацията на община Асеновград. Премахването на останалите пет ще стане след изтичане на процедурата по обжалване пред Административен съд, а една е в общ зид с обжалвано премахване на обект, обясниха от общината. До момента при настоящата и предишна процедури са премахнати общо 26 постройки в местност \"Лаково\", над ромската махала. Акцията на 18 август премина без инциденти. На място пристигнаха не само техника и работници, но и полиция и пожарна. Техници изключиха елзахранването на описаните за събаряне обекти. Собствениците на незаконните постройки пък бяха си изнесли покъщнината, съобщава \"Марица\". Община Асеновград осигури на място присъствие на социални работници, които да извършат социално анкетиране на желаещи. Общо петима от обитаващите такива постройки са пожелали да попълнят анкети за социалното си положение и ще бъдат консултирани за начините да се включат в реда за чакащи настаняване, в случай, че отговарят на условията. Започна и изграждането на приемна на РУП - Асеновград в квартал \"Лозница\", след като МВР и община Асеновград се споразумяха за мястотои вида на обекта. Очаква се тя да започне до края на месеца.", "date": "2017.08.20", "title": "Събориха още цигански къщи в Асеновград"}
{"url": "http://pik.bg/%D0%BD%D0%B0%D0%B4-4-000-%D0%B4%D1%83%D1%88%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%80%D0%B0%D1%81%D0%B8%D0%B7%D0%BC%D0%B0-%D0%B2%D1%8A%D0%B2-%D0%B2%D0%B0%D0%BD%D0%BA%D1%83%D0%B2%D1%8A%D1%80-news684417.html", "text": "Повече от 4 000 души се включиха в митинг против расизма в канадския град Ванкувър, съобщава CBC. Акцията се проведе пред сградата на Градския съвет в града. До митинга се стигна, след като стана ясно, че крайнодесни организации подготвят аналогична акция срещу исляма и миграционната политика на правителството на страната. Съобщава се, че по време на акцията не се е стигнало до сериозни сблъсъци между демонстранти и техни противници. Когато се е стигнало до повишаване на напрежението, органите на реда бързо са взели мерки, като са задържали няколко човека. Според информация на Global News, участниците в митинга са носили плакати, на които е било написано: „Живей с любов“ и „Разнообразието равно на сила“.", "date": "2017.08.20", "title": "Над 4 000 души се включиха в протест срещу расизма във Ванкувър"}
{"url": "http://pik.bg/%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%B8%D1%80%D0%B0%D0%BD-%D0%BD%D0%B5-%D0%BE%D0%B4%D0%BE%D0%B1%D1%80%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D0%B7%D0%B0-%D0%BD%D0%BE%D0%B2-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-news684423.html", "text": "Парламентът на Иран одобри кандидатурите на всички министри, предложени от президента на страната Хасан Роухани в състава на новото правителство на Иран с изключение на тази за министър на енергетиката, съобщава телевизионният канал Press TV. Според информацията депутатите не са харесали за поста предложеният Хабибола Битараф. В сравнение с досегашното правителство постовете си запазват министърът на нефта Бижан Зангани и този на външните работи Джавад Зариф. За министър на отбраната на Иран бе утвърден Амир Хатами, който досега бе заместник-министър.", "date": "2017.08.20", "title": "Парламентът на Иран не одобри кандидатурата за нов министър на енергетиката на страната"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BE%D0%B1%D1%81%D1%82%D1%80%D0%B5%D0%BB%D0%B2%D0%B0%D1%85%D0%B0-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%B2-%D0%B4%D0%B0%D0%BC%D0%B0%D1%81%D0%BA-news684448.html", "text": "Най-малко четирима души са загинали, след като терористи са подложили на обстрел международна изложба в Дамаск, съобщава РИА Новости, като се позовава на информация на силите за сигурност в Сирия. Според информацията при атаката има още най-малко четирима ранени.", "date": "2017.08.20", "title": "Четирима загинали, след като терористи обстрелваха международна изложба в Дамаск"}
{"url": "http://pik.bg/%D1%88%D0%BE%D0%BA-%D0%BC%D1%8A%D0%BB%D0%BD%D0%B8%D1%8F-%D1%83%D0%B1%D0%B8-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-news684426.html", "text": "Игор Ланской. Загиналият се намирал в Генуезката крепост, когато започнала бурята. По думите на очевидци, телефонът на Ланской звъннал и той решил да отговори. Точно в този момент обаче ударила мълния и поразила мъжа. От Министерството на здравеопазването на Русия потвърждават смъртта на съветника, но заявяват само, че е станал \"жертва на нещастен случай\", без да уточняват подробности. Ужасяваща природна стихия помете Крим. Бурята, съпроводена с гръмотевици и светкавици, с проливен дъжд и потоп, погуби няколко души. Според \"Комсомольская правда\" една от жертвите е съветникът на министъра на здравеопазването на Русия", "date": "2017.08.20", "title": "ШОК! Мълния уби министерски съветник "}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8%D0%B7%D0%B2%D0%B5%D1%81%D1%82%D0%B5%D0%BD-%D1%82%D1%80%D0%B5%D0%BD%D1%8C%D0%BE%D1%80-%D0%B7%D0%B0-%D0%B8%D0%B7%D0%B4%D1%8A%D1%85%D0%BD%D0%B0%D0%BB%D0%B8%D1%8F-%D1%88%D0%B0%D0%BC%D0%BF%D0%B8%D0%BE%D0%BD-%D0%B2%D0%B5%D0%BB%D0%B8%D1%87%D0%BA%D0%BE-%D1%87%D0%BE%D0%BB%D0%B0%D0%BA%D0%BE%D0%B2-%D1%82%D1%8A%D0%B6%D0%BD%D0%BE-%D0%BC%D0%B8-%D0%B5-%D0%BD%D0%BE-%D0%B2-%D0%B4%D0%B5%D0%BB%D0%B0%D1%82%D0%B0-%D0%BD-news684441.html", "text": "- Като шок ми дойде новината. Потресен съм. Ужас. Заедно бяхме дълги години и в националния отбор, и после в Азербайджан. Имахме страхотно отношение. Мога да кажа, че Величко си остана същият. Той направи много на световния подиум в тежката атлетика, но си остана същият. Не се промени като човек. Какво да кажа. Страхотен човек. - Имал е проблеми със сърцето, доколкото знам. Страдам за него. Много широка душа беше и много интелигентен. Едно от малкото интелигентни момчета в щангите. И не го казвам това, защото сега имаме тъжен повод. И преди съм го казвал, защото е така. - Направи клуб. Хубави момчета извади от Смолян. Възроди школата, но в работите на Господ не можем да се бъркаме. Това е тъжната истина. - Пак ще кажа, че в делата Господ не можем да се месим. Много от световните шампиони се радват на добро здраве. При тях двамата какво се случи с тези сърдечни аномалии. Като състезатели нямаха проблеми. Все пак минаваха постоянно на прегледи. После какво им е станало… Тъжно, тъжно… Страхотен човек ни напусна!", "date": "2017.08.20", "title": "САМО В ПИК! Известен треньор за издъхналия шампион Величко Чолаков: Тъжно ми е, но в делата на Господ не можем да се месим!"}
{"url": "http://pik.bg/36-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BF%D1%80%D0%B8%D0%B5%D1%82%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%BE-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D1%81%D0%BB%D0%B5%D0%B4-%D0%BE%D0%B1%D1%8F%D0%B4-%D0%B2-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8-%D1%80%D0%B5%D1%81%D1%82%D0%BE%D1%80%D0%B0-news684428.html", "text": "36 италиански туристи са били приети в болница след обяд в московски ресторант, съобщава електронното издание Лайф. Според информацията италианците са посетили заведение в района на хотел „Бородино“, като веднага след обяда си са започнали да се оплакват от стомашни проблеми. По спешност в болница са били приети 36 души, като лекарите са установили, че става дума за хранително натравяне и е била поставен диагноза „салмонела“. Специалисти от „Роспотребнадзор“ веднага са започнали проверка на ресторанта. Посочва се, че това не е първи случай на хранително натравяне в този ресторант. През 2010 година в заведението са се натровили с храна 10 италиански туристи.", "date": "2017.08.20", "title": "36 италиански туристи приети в болница с хранително отравяне след обяд в московски ресторант"}
{"url": "http://pik.bg/%D0%B3%D1%80%D0%BE%D0%B7%D0%BD%D0%BE-%D0%B1%D0%B0%D1%89%D0%B0%D1%82%D0%B0-%D1%81-%D0%BC%D0%BD%D0%BE%D0%B3%D0%BE-%D0%B4%D0%B5%D1%86%D0%B0-%D0%BE%D1%82-%D0%B7%D0%B2%D0%B5%D1%80%D0%B8%D0%BD%D0%BE-%D0%BA%D0%BE%D0%B9%D1%82%D0%BE-%D1%81%D1%82%D0%B0%D0%BD%D0%B0-%D1%82%D0%B2-%D0%B7%D0%B2%D0%B5%D0%B7%D0%B4%D0%B0-%D0%B8%D0%B7%D0%BB%D1%8F-%D1%84%D0%B5%D0%BA%D0%B0%D0%BB%D0%B8%D0%B8%D1%82%D0%B5-%D0%BE%D1%82-%D1%81%D0%B5%D0%BF%D1%82%D0%B8%D1%87%D0%BD%D0%B0%D1%82%D0%B0-%D1%81-news684427.html", "text": "Грозен скандала е избухнал в събота вечерта във врачанското село Зверино. Самотният баща с 9 деца, който стана известен от предавания на една от националните телевизии, е сложил помпа в септичната яма на къщата си и излял фекалиите директно на улицата. Възмутени съседи са документирали просташката постъпка на Румен Тодоров и изпратиха сигнал до \"БулНюз\". Ето какво пише в него: \"Пиша Ви от Врачанското село Зверино. Небезизвестният Румен Томов, баща на много деца, станал известен от предаванията на НОВА ТЕЛЕВИЗИЯ. След репортажите Ви, му бяха дадени пари да закупи къща. Тази вечер този новодомец, сложи помпа в септичната си яма и изля всичко на улицата между 20:00 и 22:00 ч. В селото в събота вечер има много хора, повечето, като нас вечерят на двора. Разнесе се неописуема миризма. Приложено изпращам снимки. Не ми се мисли, какви зарази ще плъзнат из, иначе китното ни село, пълно с малки деца, за разлика от повечето български села. Като събирате пари, проверявайте как се харчат и на какви хора ги давате“. Припомняме, че в края на март бе организирана благотворителна кампания, чрез която се събраха средства, за да получат нов покрив над главите си деветте деца на самотния баща от Зверино. Преди това три от децата на Румен Томов бяха отнети от социалните в началото на годината, защото нямал нормални условия, в които да ги отглежда. Благодарение на зрителите бащата събра пари и купи нов дом.", "date": "2017.08.20", "title": "ГРОЗНО! Бащата с много деца от Зверино, който стана тв звезда, изля фекалиите от септичната си яма на пътя"}
{"url": "http://pik.bg/%D0%B4%D1%8F%D0%B4%D0%BE%D1%82%D0%BE-%D0%BD%D0%B0-%D0%B3%D0%BE%D0%BD%D0%B7%D0%BE-%D0%B4%D1%8A%D1%80%D0%B6%D0%B0%D0%BB-%D0%BD%D0%B0%D0%B9-%D0%B8%D0%B7%D0%B2%D0%B5%D1%81%D1%82%D0%BD%D0%B0%D1%82%D0%B0-%D0%BA%D1%80%D1%8A%D1%87%D0%BC%D0%B0-%D0%B2-%D0%BA%D1%8A%D1%80%D1%88%D0%B8%D1%8F%D0%BA%D0%B0-news684399.html", "text": "Тази седмица сме избрали да обърнем внимание на две култови кръчми в \"Кършияка\" от времето на реалния социализъм, както го наричаха идеолозите на Тодор Живков. Ресторантите, пивниците и някои от кафе-сладкарниците, в които се сервираше алкохол по онова време, бяха единствените места на свободното слово. Като не броим тесните кухнички, в които на няколко домашнярки се слушаше групово Свободна Европа, ВВС и Гласът на Америка. А Георги Марков, Владимир Костов, Велко Верин и Джилда Карол бяха прозорец към невъзможния тогава свят. Нищо че всичките до един впоследствие се оказаха сладкопойни чучулиги в многобройни певчески хор на Държавна сигурност. Дори и това им бе простено, а башкьорсофраджията на бай Тошо Джери Марков дори се сдоби и с паметник. А такъв за Коста Павлов няма. Явно хората от ДС са с привилегии и за оня свят. Да се върнем обаче към оазисите на свободното слово, на любовта и полета на душата в \"Кършияка\" или...  „най-европейската част на Пловдив“, разказва \"Марица\". Минаваме през моста на Герджика на север по улица \"Победа\" до самия  край, който свършва на гара Филипово. Сега там е буренище и нищо не подсказва, че преди 50 години мястото е било средище на развлечения за пловдивчани, а и за младите хора от околните села. Ресторантът Филипово бележи своя разцвет през 70-те години на миналия век, когато управител е един от най-изкусните кръчмари браншовици в града Георги Иванов. Няма никаква случайност в името на ресторантьора и това на настоящия старши треньор на Черно море. Единствената разлика е, че кръчмарят е наричан от целия град бай Георги, а внукът му е известен като Гонзо. Малкият Жорко вероятно е прохождал именно в ресторанта на Филипово, тъй като всяка вечер там е бил и баща му Александър Иванов, Бог да го прости. Сашо, както свойски го наричат и локомотивци, и канари, е може би един от най-големите таланти, раждани от жълто-черната школа. Още на 22 години тогавашният треньор на Тракия Иван Манолов го прави капитан на отбора след оттеглянето на Динко Дерменджиев. Стадионът край Бирената полудява от неговите финтове и мощен шут. Още на загрявката агитката скандира първо неговото име, а след това на Петър Зехтински и Георги Славков. „Хайде Сашо, майсторе“ отеква чак в Родопската яка по време на мач. Иванов стига и до националния отбор в края на 70-те, но след идването на Чико за треньор между двамата настъпва разрив. Голямата легенда на Ботев не се примирява, че Сашо Иванов прави каквото си иска на терена, а още повече извън него. Така през лятото на 1982 година Големия Джеймс Атанас Драмов взема Сашо в Локомотив. От това печели черно-бялата общност, тъй като Иванов води сина си Георги на Лаута, откъдето тръгва бляскавата му кариера. Три пъти с пари от трансферите на Гонзо Локо успява да оцелее по време на криза в демокрацията. Сашо Иванов пък печели Купата на Съветската армия с черно-бялата фланелка. По това време баща му му вече се е преместил като управител на ресторант Слънчев кът, а голямата градина на Филипово губи своя блясък и се превръща в квартална пивница. По времето на бай Георги обаче ресторантът процъфтява и е в тройката на града след \"Тримонциум\" и преди изграждането на модерните заведения в Стария град. Само бай Георги си знае как успява да докара да гастролират най-голямата народна певица Недялка Керанова, Кьоравото Коле, Сталин и Леновската група. Паметливи припомнят, че когато Недялка запява всяка вечер „Караджа дума Русанки“, гласът  отеква в Родопската яка и селата под Средногорието. Дори милиционерите слизат от москвичите си да слушат Славея на Тракия. Динамчо Герджиков: Името на баща ми надживя онези, които му взеха всичко Пивница „Герджика” събираше бохемите на Пловдив, правехме големи купони. Тук са свирили много известни музиканти и оркестри от народната музика. Спомням си, че е идвал известният певец и акордеонист Крум Янков, гостувал ни е и доайенът на родопската песен Георги Чилингиров. Сцената беше в двора, в ъгъла. Сега там има площадка, от нея гостите влизат в ресторанта. Баща ми Стою Герджиков е роден още през 1890 г, разликата във възрастта ни е цели 62 години. Преди социализма е имал вършачки, изкарвал си е хляба с тях. Във времето на народната власт работил в завод „Антон Иванов” в механични цехове. След това си го спомням как си взе машинка и с нея ходеше да реже дърва на гражданите за отопление. Когато комунистите му взеха заведението, остана без нищо, всичко беше вложил в къщата и в кръчмата. Старата ни къща и сега е отдолу, на нивото на паважа. Когато вдигнали моста, тя останала захлупена. Затова баща ми, за да я изравни със строежа, през 1934 г. вдигнал втори етаж - на нивото на моста. Там открил и кръчма Герджика. В комунистическо време „хубавите хора” ни взеха Герджика, одържавиха имотите и заведението беше известно като бирария Марица или пивница Марица. Ала хората си го знаеха Герджика. В годините на демокрацията си върнахме имотите и след 2000 г. построихме хотела. Герджика не дочака възкресение и стана китайски ресторант Кръчма Герджика, която впоследствие сменя името си на бирария Марица и пивница Марица, е основана още през 1934 година от собственика на парцела Стою Герджиков. Бай Стою бил предприемчив човек и след откриването на моста, свързващ южната и северната страна на града, решил, че мястото е идеално за разтуха на отрудените филибелии след работа. А и на любителите на по-тънки удоволствия в тъмната част на денонощието. Ресторантът става хит в Пловдив, но бай Стою има нещастието на всеки български предприемач да доживее 9 септември 1944 година, когато му национализират кръчмата, а той се прехранва като работник в завод \"Антон Иванов\". През времето на соца обаче кръчмата не запада. Въпреки че  сменят името на Марица, всички я наричат Герджика на името на основателя . Истинския си разцвет заведението преживява през 60-те години, когато градът нараства няколко пъти, а новите му граждани се усещат с пари в джоба вследствие на вдигането на жизнения стандарт. Безспорният лукс \"Тримонциум\" е предимно за партийния и стопанския елит, а също така и за туристите. Алтернативата на Тримона е именно Герджика, на който е направена основна реконструкция и е своеобразен архитектурен шедьовър на няколко нива. Специално място в северозападната му част има за оркестър, където гастролират местните майстори на шлагера. Нерядко разчувствани от побългарен вариант на боса нова или пък на Битълс, двойки, напускат ресторанта скоропостижно, за да се отдадат на ласки в пейките под тополите край реката. Нерядко те биват смущавани и откарвани от отрядниците в Трето районно, но пък досегът със забранения плод си струва дори няколко милиционерски палки. За съжаление идните поколения няма как да видят и вкусят нито тополите, нито убийствено вкусната риба от реката. Тополите биват изсичани с методичността на прусашки фатмак от настоящата градска управа. В Марица пък риба почти вече няма. След реституцията Герджика няколко пъти не случва на наематели до идването на китайците. В началото правоверните пиячи от \"Кършияка\" приемат превръщането на светинята в китайски ресторант като светотатство. Наемателите обаче не обръщат внимание и с азиатско търпение си плащат наема и си работят. А реката тече ли си, тече, а над нея мостът, кръстен от старите пловдивчани на бай Стою и неговата кръчма.", "date": "2017.08.20", "title": "Дядото на Гонзо държал най-известната кръчма в \"Кършияка\""}
{"url": "http://pik.bg/%D0%BD%D0%B5%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F%D1%82-%D1%85%D1%83%D0%B4%D0%B8%D0%BD%D0%B8-%D1%81%D0%BA%D0%BE%D1%87%D0%B8-%D0%BD%D0%B0-5-%D0%BC%D0%B5%D1%82%D1%80%D0%B0-%D0%B4%D1%8A%D0%BB%D0%B1%D0%BE%D1%87%D0%B8%D0%BD%D0%B0-%D1%81-%D1%83%D1%81%D0%BC%D0%B8%D1%80%D0%B8%D1%82%D0%B5%D0%BB%D0%BD%D0%B0-%D1%80%D0%B8%D0%B7%D0%B0-news684402.html", "text": "Един млад мъж - Валери Иванов–Жокера, направи един изключително опасен и рисков номер. Той скочи с усмирителна риза в морето край Слънчев бряг, на 5 метра дълбочина с главата надолу. На кръста си има прикрепени тежести. Валери ще се гмурне и във водата ще се освободи от усмирителна риза.Трикът той изпълни навръх 25-тия си рожден ден. Майка му наблюдаваше изпълнението му и беше изключително притеснена. Тя каза, че той се подготвя за него от няколко седмици. „Помислих си, че по-страшен номер не може да има, а ето, че днес сме изправени пред ново предизвикателство. Всеки път се опитвам да го разубедя, но той всеки път ми е доказвал, че това, което си е наумил е трябвало и можело да стане“, каза тя пред Нова телевизия. Номерът беше изпълнен успешно и Валери Иванов-Жокера вече е на една от яхтите.", "date": "2017.08.20", "title": "НЕВЕРОЯТНО! Българският Худини скочи на 5 метра дълбочина с усмирителна риза!"}
{"url": "http://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BA%D0%BC%D0%B5%D1%82%D1%8A%D1%82-%D0%BD%D0%B0-%D1%81%D0%BC%D0%BE%D0%BB%D1%8F%D0%BD-%D0%BD%D0%B8%D0%BA%D0%BE%D0%BB%D0%B0%D0%B9-%D0%BC%D0%B5%D0%BB%D0%B5%D0%BC%D0%BE%D0%B2-%D0%BD%D0%B0%D0%BF%D1%83%D1%81%D0%BD%D0%B0-%D0%BD%D0%B8-%D0%B3%D0%BE%D0%BB%D1%8F%D0%BC-%D1%87%D0%BE%D0%B2%D0%B5%D0%BA-%D0%BA%D0%B0%D1%82%D0%BE-%D0%B2%D0%B5%D0%BB%D0%B8%D1%87%D0%BA%D0%BE-%D1%87%D0%BE%D0%BB%D0%B0-news684449.html", "text": "Напусна ни голям човек като Величко Чолаков! Утре ще е ден на траур в общината. Това обяви пред ПИК кметът на Смолян Николай Мелемов. „Днес ще уточним с близките как ще процедираме за поклонението и погребението. Общината няма да остане безучастна. Величко Чолаков беше почетен гражданин на Смолян. Заслужава много. И ще му отдадем заслуженото“, коментира Мелемов. „Ще предложа поклонението да се състои в спортната зала. Величко заслужава уважението на съгражданите си. Утре ще уточним нещата“, допълни кметът. Николай Мелемов допълни, че благодарение на Чолаков спортът вдигане на тежести се е възобновил в града. „Последно тренираше 35 деца. Величко възобнови спорта със своето отношение и своето име. Познавахме се. Добър човек, невероятен характер. Просто в момента нямам думи. Много е жалко всичко. Величко можеше да даде още много и на семейството си, и на спорта, и на града. Трудно ми е да говоря“, сподели още градоначалникът. Припомняме, че днес по-рано завинаги от този свят си отиде големият щангист на България Величко Чолаков, известен с прозвището си Железният. Той е починал около 10:30 ч., след като му прилошало. Трагичната новина бе потвърдена от Центъра за спешна медицинска помощ в Смолян. Сигналът при тях е получен около 10:20 ч., като се съобщавало за здравословни проблеми. След около четири минути екипът бил там, но за съжаление Чолаков издъхнал. Предполага се, че е получил емболия, но причините за смъртта ще бъдат установени окончателно след аутопсия. Чолаков е имал проблеми със сърцето, за което се е лекувал.", "date": "2017.08.20", "title": "ИЗВЪНРЕДНО В ПИК! Кметът на Смолян Николай Мелемов: Напусна ни голям човек като Величко Чолаков! Утре ще е ден на траур в общината"}
{"url": "http://pik.bg/%D0%BE%D1%81%D1%83%D0%B5%D1%82%D0%B5%D0%BD-%D0%BE%D0%BF%D0%B8%D1%82-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%B5%D0%BD-%D0%B0%D0%BA%D1%82-%D0%BD%D0%B0-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B2-%D0%B8%D1%81%D1%82%D0%B0%D0%BD%D0%B1%D1%83%D0%BB-news684385.html", "text": "Терористичен акт на групировката „Ислямска държава“ в Истанбул е бил осуетен от турските полицейски служби, съобщава БТА. Според информацията при операция в квартала „Бейликдюзю“ на силите за сигурност са задържани двама джихадисти. Те били арестувани в момент, когато се готвели за нападение. Арестуваните са чужди граждани, но не се съобщава националността им. Смята се, че са пристигнали нелегално в Турция от сирийския град Ракка. При обиск в квартирата им били намерени оръжия, муниции, карта на обекти в Истанбул, както и документи на джихадистката организация.", "date": "2017.08.20", "title": "Осуетен опит за терористичен акт на „Ислямска държава“ в Истанбул"}
{"url": "http://pik.bg/%D0%B2%D0%B0%D0%B6%D0%BD%D0%BE-%D0%B2%D1%8A%D0%B2%D0%B5%D0%B4%D0%B5%D0%BD%D0%B0-%D0%B5-%D0%B2%D1%80%D0%B5%D0%BC%D0%B5%D0%BD%D0%BD%D0%B0-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%E2%80%9E%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5%E2%80%9D-%D0%B8-news684372.html", "text": "Въведена е временна организация на движението заради  ремонта на бул. „Цариградско шосе” и пл. „Орлов мост”, съобщиха от пресцентъра на Столична община, цитирани от Фокус. От днес до 24:00 часа на 27 август се забранява влизането на пътни превозни средства по изходното пътно платно на бул. „Цар освободител” от ул. „Сан Стефано”, пл. „Орлов мост” и бул. „Цариградско шосе” на 60.00 м след югоизточното пътно платно на бул. „Евлоги и Христо Георгиеви”. От днес до 24:00 часа на 27 август автобусите, преминаващи през „Орлов мост“, променят маршрутите си както следва: в посока пл. „Орлов мост” ще се движат от бул. „Евлоги и Христо Георгиеви”, надясно по бул. „Цар Освободител”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрутите си. ще се движат в посока ж.к. „Западен парк“ – от бул. „Евлоги и Христо Георгиеви”, надясно по бул. „Цар Освободител”, наляво по бул. „Васил Левски”, наляво по ул. „Ген. Гурко”, надясно по бул. „Евлоги и Христо Георгиеви” и по маршрута си. В посока – хотел „Плиска” – от бул. „Евлоги и Христо Георгиеви”, наляво по ул. „Ген. Гурко”, надясно по бул. „Васил Левски”, надясно по ул. „Шипка”, наляво по бул. „Евлоги и Христо Георгиеви” и по маршрута си. ще спират на временно разкритата спирка на бул. „Цар Освободител” с код: 6444 –„пл. Орлов мост“ в посока бул. „Васил Левски”. в посока ж.к. „Гоце Делчев” ще се движат от бул. „Цариградско шосе”, направо по бул. „Цар Освободител”, наляво по бул. „Васил Левски”, наляво по ул. „Ген. Гурко”, надясно по бул. „Евлоги и Христо Георгиеви” и по маршрута си – двупосочно. в посока пл. „Орлов мост” ще спират на възстановената спирка с код: 1288 – „пл. Орлов мост“, а в обратна посока на бул. „Васил Левски” на спирка с код: 1903 – „ул. Ген. Гурко“. - посока пл. „Орлов мост” ще се движат от бул. „Цариградско шосе” надясно по бул. „Евлоги и Христо Георгиеви”, наляво по моста при Военна академия, наляво по бул. „Евлоги и Христо Георгиеви”, наляво по бул. „Цариградско шосе” и по маршрута си. в посока пл. „Орлов мост” да спират на спирка с код: 1290 – „пл. Орлов мост“ и с код: 0440 и 0442 - „Военна академия“ на бул. „Евлоги и Христо Георгиеви”. в посока пл. „Орлов мост” ще се движат от бул. „Васил Левски” надясно по ул. „Ген. Гурко”, надясно по бул. „Евлоги и Христо Георгиеви” и по маршрута си. ще спират на временно разкритата спирка на ул. „Ген. Гурко” с код: 6445 –„ул. Ген. Гурко“ в посока бул. „Евлоги и Христо Георгиеви”. не се променят, тролейбусите ще спират временно на спирка с код: 1700 – „СУ Св. Климент Охридски“ и ще се движат на дизелови двигатели в посока бул. „Цариградско шосе” от спирка с код: 1700 – „СУ Св. Климент Охридски“ до спирка с код: 1287 – „пл. „Орлов мост“. ще се възстановят. Закрива се спирка с код:1289 – „пл. „Орлов мост“ на бул. „Евлоги и Христо Георгиеви” в посока ул. „Ген. Гурко”.", "date": "2017.08.20", "title": "Важно! Въведена е временна организация на движението заради ремонта на „Цариградско шосе” и „Орлов мост”"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B7%D0%B0%D0%BB%D0%BE%D0%B2%D0%B8%D1%85%D0%B0-60-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D1%85%D0%BB%D0%B0%D0%B4%D0%B8%D0%BB%D0%B5%D0%BD-%D0%BA%D0%B0%D0%BC%D0%B8%D0%BE%D0%BD-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%BC%D0%B5%D0%BA%D1%81%D0%B8%D0%BA%D0%BE-news684374.html", "text": "Митническите и гранични власти на Съединените щати заловиха 60 мигранти, които се опитвали да влязат в страната от Мексико, укрити в хладилен камион с броколи, съобщи Би Ти Ви, позовавайки се на информация на БТА. Мигрантите били от Гватемала, Мексико, Салвадор и Хондурас. Те се укривали при палетите с броколи при температура от 9 градуса по Целзий. Нелегалните пътници били открити при рутинна проверка на камиона, когато кучето на граничарите ги усетило и се разлаяло. Гватемалецът, управлявал камиона, е задържан и обвинен в незаконен трафик на хора.", "date": "2017.08.20", "title": "Американските власти заловиха 60 мигранти в хладилен камион на границата с Мексико"}
{"url": "http://pik.bg/%D0%B2-%D1%8F%D0%BF%D0%BE%D0%BD%D0%B8%D1%8F-%D1%82%D0%B5%D1%81%D1%82%D0%B2%D0%B0%D1%85%D0%B0-%D1%83%D1%81%D0%BF%D0%B5%D1%88%D0%BD%D0%BE-%D0%B5%D0%BB%D0%B5%D0%BA%D1%82%D1%80%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%89%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BE%D1%82-%D1%82%D0%B5%D1%87%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%BE%D0%BA%D0%B5%D0%B0%D0%BD%D0%B0-news684370.html", "text": "В Япония направиха успешни първи тестове на електростанция, която получава енергия от теченията на океана, съобщава телевизионният канал NHK. Според информацията са били проведени петдневни изпитания в района на югозападния остров Кутиношима, където течението „Куросио“ е най-силно. Новата система е получила работно име „Кайрю“. Тя е разработена от IHI Corporation с подкрепата на Организацията за развитие на нови енергийни източни и промишлени технологии на Япония. В основата на разработката Са три метални цинилдъра, два от които имат по стените генератори с 11-метрови остриета. Електроенергията се получава по пътя на въртенето на теченията, като общата мощност е 100 киловата. Плавателният механизъм се подсигурява от третия цилиндър. Изпитателите отбелязват, че тестовете им са били най-успешните в света за подобен род технологии. Ръкоковдството на департамента по развитие на технологиите в IHI Corporation вече подготвя планове за търговско производство на новата система.", "date": "2017.08.20", "title": "В Япония тестваха успешно електростанция, получаваща енергия от теченията на океана"}
{"url": "http://pik.bg/%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D0%B2%D0%BB%D0%B0%D0%B4%D0%B8%D0%BC%D0%B8%D1%80-%D0%BF%D1%83%D1%82%D0%B8%D0%BD-%D0%B8-%D0%B1%D0%B5%D0%BD%D1%8F%D0%BC%D0%B8%D0%BD-%D0%BD%D0%B5%D1%82%D0%B0%D0%BD%D1%8F%D1%85%D1%83-%D1%89%D0%B5-%D1%81%D0%B5-%D1%81%D1%80%D0%B5%D1%89%D0%BD%D0%B0%D1%82-%D0%B8%D0%B4%D0%BD%D0%B0%D1%82%D0%B0-%D1%81%D1%80%D1%8F%D0%B4%D0%B0-%D0%B2-%D1%81%D0%BE%D1%87%D0%B8-news684376.html", "text": "Президентът на Русия Владимир Путин ще посрещне идната сряда в Сочи премиерът на Израел Бенямин Нетаняху, съобщава  The Jerusalem Post, цитиран от Фокус. Според информацията основна тема на разговорите ще бъде присъствието на Иран в Сирия и притесненията на Йерусалим, че Ислямската република се установява за постоянно там. Това ще е четвъртата визита на Нетаняху в Русия за последните 16 месеца, доказателство за порасналото влиянието на Москва в региона, след военната ѝ намеса в Сирия. В съобщение за предстоящото посещение от кабинета на премиера на Израел се отбелязва, че целта на редовните срещи с руския президент е обсъждането на регионални и двустранни проблеми, както и да бъдат предотвратени случайни сблъсъци в небето над Сирия, между израелските и руските Военновъздушни сили. Скоро, след като Русия изпрати в Сирия през септември 2015 година свои военни, за да подкрепят президента на страната Башар Асад, Нетаняху пристигна в Москва, за да създаде механизъм за предотвратяване на инциденти. Според думите на служител от руското външно ведомство, въпреки че Израел и Русия нямат съвпадане на интересите си в Сирия, те имат интерес да избегнат евентуални военни сблъсъци и съдействието между двете страни по този въпрос е „отлично“. Йерусалим вече изрази позицията си за примирието в Сирия, договорено между Москва и Вашингтон, тъй като, според него, това оставя иранските военни на позициите им.", "date": "2017.08.20", "title": "На четири очи: Владимир Путин и Бенямин Нетаняху ще се срещнат идната сряда в Сочи"}
{"url": "http://pik.bg/%D0%BF%D0%BE%D1%87%D0%B8%D0%BD%D0%B0-%D0%BF%D1%8A%D1%80%D0%B2%D0%B8%D1%8F%D1%82-%D0%B3%D0%BB%D0%B0%D0%B2%D0%BD%D0%BE%D0%BA%D0%BE%D0%BC%D0%B0%D0%BD%D0%B4%D0%B2%D0%B0%D1%89-%D0%BD%D0%B0-%D0%B2%D0%B2%D1%81-%D0%BD%D0%B0-%D1%80%D1%83%D1%81%D0%B8%D1%8F-news684368.html", "text": "На 80-годишна възраст почина Пьотър Дейнекин, който бе първият главнокомандващ на ВСС на Русия. Според сина му Михаил, на 19 август Дейнекин е получил инфаркт, който е довел до смъртта на генерала, съобщава Блокнот.ру. Изданието припомня, че Пьотър Дейнекин е заслужил летец на СССР. Заемал е длъжността главнокомандващ ВВС, зам.-министър на отбраната на СССР, след това - главнокомандващ ВВС на Обединените военновъздушни сили на СНГ, а от септември 1992 г. до януари 1998 г. - на ВВС на Русия. По-късно оглавява Управлението по въпросите на казачеството към президентството на страната. На 12 август 80-годишният ас по време на авиационния фестивал \"Форсаж\" в Подмосковието, изпълнява полет на военно-транспортния самолет Douglas DC-3 от времето на Великата отечествена война.", "date": "2017.08.20", "title": "Почина първият главнокомандващ на ВВС на Русия "}
{"url": "http://pik.bg/%D1%80%D0%BE%D0%B4%D0%BE%D0%BB%D1%8E%D0%B1%D0%B8%D0%B5-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B8-%D1%86%D0%B2%D0%B5%D1%82%D0%B0%D0%BD-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B7%D0%B0%D0%B5%D0%B4%D0%BD%D0%BE-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B2-%D0%B6%D0%B5%D1%80%D0%B0%D0%B2%D0%BD%D0%B0-news684389.html", "text": "Вицепремиерът Валери Симеонов и зам.-председателят на ГЕРБ Цветан Цветанов уважиха фестивала в Жеравна и се присъединиха към родолюбците, които, облечени в народни, се събират всяка година, за да изразят почитта си към българските традиции. \"Фестивал, като този в Жеравна е единственият начин да запазим българщината и традициите ни. Тази година се провежда десетото издание на Националния фестивал на фолклорната носия. Тук съм за девета година и отново съм запленен от невероятни емоции и атмосферата, която всички дошли създаваме заедно. Хиляди българи всяка година изживяваме Жеравна и се потапяме в бита на българина от преди 150 години. Радващо е, че фестивалът се превръща в притегателно място и за стотици чужденци, които облечени в традиционни български носии, се възхищават на българския дух\", написа на страницата си във Фейсбук Цветан Цветанов.", "date": "2017.08.20", "title": "РОДОЛЮБИЕ! Валери Симеонов и Цветан Цветанов заедно на фестивала в Жеравна "}
{"url": "http://pik.bg/%D1%83%D1%87%D0%B5%D0%BD%D0%B8-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D1%83%D1%81%D1%82%D0%B0%D0%BD%D0%BE%D0%B2%D0%B8%D1%85%D0%B0-%D0%BC%D0%BB%D1%8F%D0%BA%D0%BE%D1%82%D0%BE-%D0%BE%D1%82-%D1%80%D0%BE%D0%B4%D0%BE%D0%BF%D0%B8%D1%82%D0%B5-%D0%BF%D0%B0%D0%B7%D0%B8-%D0%BE%D1%82-%D1%80%D0%B0%D0%BA-news684430.html", "text": "Овчето мляко и сирене в Родопите имат най-високото съдържание на антиканцерогенни субстанции и помагат за предпазването от няколко вида рак. Това е било установено от съвместно деветгодишно изследване на български и германски учени, съобщава БНТ. Според информацията са били изследвани три породи овце, отглеждани в Родопите - каракачанска, родопски цигай и среднородопска. Основната цел е била да се проследи биологичната стойност на овчето мляко и съдържанието на мастни киселини. Каракачанската овца е най-древната порода по нашите земи, селектирана през вековете. С опазването ѝ от години се занимава д-р Стойчо Данчев от родопското село Момчиловци. В момента стадото му наброява 300 каракачански овце и още толкова от другата местна порода родопски цигай. Точно естествената и разнообразна паша в Родопите води до високото съдържание на антиканцерогенни субстанции в млякото на овцете, установяват учените. Фермерът Стойчо Данчев също е убеден в качеството и лечебните свойства на овчето мляко. Сега овцете са значително по-малко и въпреки субсидиите отглеждането им е трудно, а млякото се изкупува на една и съща цена без значение дали е от високо или ниско продуктивна порода, каквато е каракачанската. Количествата обаче не са големи и от тях стопанинът произвежда сирене предимно за собствени нужди, а за да стигнат чистите продукти до повече потребители, е нужна насочена държавна политика, смята фермерът.", "date": "2017.08.20", "title": "Учени от България и Германия установиха: Млякото от Родопите  пази от рак"}
{"url": "http://pik.bg/%D0%B4%D0%BE%D0%B1%D1%80%D0%B0-%D0%BD%D0%BE%D0%B2%D0%B8%D0%BD%D0%B0-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D0%B2%D0%B0%D1%82-%D0%BF%D0%BB%D0%BE%D0%B4%D0%BE%D0%B2%D0%B5%D1%82%D0%B5-%D0%B8-%D0%B7%D0%B5%D0%BB%D0%B5%D0%BD%D1%87%D1%83%D1%86%D0%B8%D1%82%D0%B5-news684377.html", "text": "Картофите поевтиняват с 18,09 процента и се търгуват по 0,44 лева за килограм на едро. Морковите се продават по 0,62 лева за килограм. Индексът на тържищните цени /ИТЦ/, който отразява цените на хранителните стоки на едро, се понижи тази седмица с 0,46 на сто до 1.323 пункта, показват данните на Държавната комисия по стоковите борси и тържищата. Оранжерийните домати поевтиняват с 18,3 на сто и се продават през тази седмица по 0,98 лева за килограм.Градинските домати поевтиняват с 9,6 на сто до 0,85 лв./кг. Оранжерийните краставици поевтиняват с 1,6 на сто, до 1,20 лева средно за килограм. Краставиците гледани в открити площи се търгуват по 1,14 лв.за килограм. Зелето поевтинява с 6,7 на сто и се търгува по 0,42 лв./кг на едро. Тиквичките се продават по 0,53 лева за килограм с 15,9 на сто по-евтино от предходната седмица . Зелените чушки се продават по 0,78 лева за килограм на едро, а червените - по 1,31 лева за килограм на едро. Ябълките поскъпват с 0,6 на сто до 1,69 лв./кг, а цената на лимоните се повишава с 4,9 на сто до 3,21 лева. Цената на дините пада 10,7 на сто до 0,25 лева за килограм, на пъпешите с 9,1 на сто до 0,70 лева за килограм. Прасковите се продават по 0,89 лв./кг. Кравето сирене поскъпва с 2,5 на сто и се продава средно по 6,20 лв./кг. Кашкавалът тип \"Витоша\" се търгува по 10,00 лв./кг. Олиото се купува по 2,09 лева за литър. Каймата се търгува по 4,60 лева за килограм. Пилешкото замразено месо се продава по 3,74 лева за килограм на едро. Захарта поскъпва с 1,3 на сто и се купува по 1,59 лв./кг. Цената на брашното, тип \"500\", се повишава с 4,9 на сто до 0,86 лева за килограм. Зрелият фасул се купува средно по 3,60 лв./кг. Яйцата се продават без промяна по 0,17 лева за брой на едро.", "date": "2017.08.20", "title": "ДОБРА НОВИНА! Поевтиняват плодовете и зеленчуците "}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B4%D0%B2%D0%B5-%D0%B6%D0%B5%D1%80%D1%82%D0%B2%D0%B8-%D0%BF%D1%80%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D1%81%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D1%82%D0%B5-%D1%89%D0%B0%D1%82%D0%B8-news684390.html", "text": "Пилотът на малък самолет и един пасажер са загинали при катастрофа край  летището в Мадрас, щата Орегон, Съединени щати, съобщава  The Oregonian, цитиран от Фокус. Самолетът се е разбил около 2:00 часа местно време в изолирана област на около километър от летището, уточни говорител на Централният съвместен информационен център на Орегон. Самолетът е бил обхванат от пламъци. Властите разследват случая.", "date": "2017.08.20", "title": "Трагедия! Две жертви при самолетна катастрофа в Съединените щати"}
{"url": "http://pik.bg/%D1%81%D0%B5%D0%BA%D1%81%D1%8A%D1%82-%D0%B7%D0%B0-%D0%B5%D0%B4%D0%BD%D0%B0-%D0%BD%D0%BE%D1%89-%E2%80%93-%D0%BE%D1%87%D0%B0%D0%BA%D0%B2%D0%B0%D0%BD%D0%B8%D1%8F-%D0%B8-%D1%80%D0%B5%D0%B0%D0%BB%D0%BD%D0%BE%D1%81%D1%82-news684379.html", "text": "Сексът за една нощ може да е доста забавен. Макар че си го представяме супер страстен, понякога очакванията ни се различават от реалността. 1. Очаквания: Виждаш симпатичен непознат, който е сам. Очите ви се срещат и той ти се усмихва топло. Реалност: Чуваш, че някой вика: \"Това е моята песен\". Имате доста общо, например това, че и двамата сте на градус. 2. Очаквания: Той тръгва към теб през целия бар, воден от интуицията си. Реалност: И двамата се гледате, но той не отива никъде. Тогава ти отиваш. Но само един опит. 3. Излизайки от бара говорите за смисъла на живота. Реалност: Излизайки от бара забелязвате, че имате еднакви тениски и започвате да се целувате. 4. Очаквания: Той е впечатлен от квартирата ти и смята, че си необикновена личност. Реалност: Поръчвате си пица, целувате се, той не спира да те гледа в гърдите. 5. Очаквания: Любите се половината нощ, а после заспивате прегърнати. Реалност: Дълго време не може да си сложи презерватива, а после ти разказва странните си фантазии, съобщава \"Ай Уомън\". 6. Очаквания: Събуждате се доволни, шегувате се, разделяте се в добро настроение. Реалност: Не, не ти трябва телефонния му номер. Добре де, но той да се обади първи. 7 . Очаквания: През целия ден настроението ти е на ниво, дори ако не възнамеряваш да се видите повече. Реалност: Ами ако презервативът се е скъсал и съм се заразила със страшна инфекция? 8. Очаквания: Никога вече няма да го срещнеш, но понякога ще си спомняш, че е било хубаво... и в какво е могло да се превърне. Реалност: След две седмици те е намерил в социалната мрежа, държал се е неприлично и вече си го блокирала...", "date": "2017.08.20", "title": "Сексът за една нощ – очаквания и реалност"}
{"url": "http://pik.bg/%D0%BD%D0%B0%D0%B4-2-300-%D0%B4%D1%83%D1%88%D0%B8-%D1%81%D0%B5-%D0%B2%D0%BA%D0%BB%D1%8E%D1%87%D0%B8%D1%85%D0%B0-%D0%B2-%D0%B4%D0%B5%D0%BC%D0%BE%D0%BD%D1%81%D1%82%D1%80%D0%B0%D1%86%D0%B8%D1%8F-%D1%81%D1%80%D0%B5%D1%89%D1%83-%D1%80%D0%B0%D1%81%D0%B8%D0%B7%D0%BC%D0%B0-%D0%B2-%D0%B4%D0%B0%D0%BB%D0%B0%D1%81-news684380.html", "text": "Над 2 300 души се включиха в демонстрация срещу расизма и радикалните течения, която се проведе в Далас, Тексас, съобщава телевизионният канал CBS Local, като се позовава на информация от местната полиция. За охраната на демонстрацията бяха привлечени допълнителни полицейски сили, заради очаквани сблъсъци между демонстранти и техни противници. Повод за организирането на демонстрацията станаха последните сблъсъци в Шарлотсвил.", "date": "2017.08.20", "title": "Над 2 300 души се включиха в демонстрация срещу расизма в Далас"}
{"url": "http://pik.bg/%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D1%81%D1%8A%D1%80%D0%B1%D0%B8%D1%8F-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B0-%D0%BE%D1%82-%D0%B4%D0%B5%D1%81%D0%B5%D1%82%D0%BA%D0%B8-%D1%80%D0%B5%D0%BC%D0%BE%D0%BD%D1%82%D0%B8-news684382.html", "text": "По средата на лятото столицата на Сърбия Белград е в реконструкция – извършват се десетки ремонти, включително на главни пътни артерии, мостове и важни площади, като например „Славия“, съобщава Independent Balkan News Agency, цитирана от Фокус. Тежките ремонти създават напрежение и пътни „тапи“ всеки ден и най-важното е, че повечето от реконструкциите ще продължат до ноември или декември. Въпреки че гражданите са наясно, че обновлението на града е належащо, има съмнения, че всичко това се случва сега, не по случайност. Според някои местните избори, които ще се проведат най-късно през идната пролет, са причината. Във високо централизираната сръбска държава, тези избори поставят цялата страна в „извънредно положение“. Имайки предвид приближаващите избори, управляващата „Сръбска прогресивна партия“ (СНС), прави всичко по силите си да подобри имиджа си пред избирателите, докато изглежда, че опозиционните партии ще се провалят в опита си за обединение и благодарение на това шансовете им за успех значително намаляват. Според Балша Божович от „Демократическата партия“(ДП), ремонтите в  Белград представят картина на „аматьорство и корупция“: „От четири години нищо не е пипано в Белград, а сега те (б.р. СНС) се опитват да създадат илюзията, че се грижат за гражданите. В най-сериозния ремонт – този на площад „Славия“ – работата започна точно преди първия учебен ден. Работниците, които са заети с ремонта, бяха наети чрез изфабрикувани (от СНС) публични търгове“, коментира Божович пред сръбско издание. От друга страна, Милан Вуянич, професор във факултета по транспорт и трафик в Белградския университет, подчертава, че реконструкцията е била належаща. Това, което липсва, според него, е планиране. Проектите са финансирани със заем от Европейската банка за реконструкция и развитие, на стойност 24 милиона евро. Прочутият музикален фонтан на площад „Славия“ е струвал 1,8 милиона евро.", "date": "2017.08.20", "title": "Предизборно! Столицата на Сърбия блокирана от десетки ремонти"}
{"url": "http://pik.bg/%D0%BD%D1%8F%D0%BC%D0%B0-%D1%82%D0%B0%D0%BA%D0%BE%D0%B2%D0%B0-%D0%B6%D0%B8%D0%B2%D0%BE%D1%82%D0%BD%D0%BE-%D0%B4%D0%B5%D0%B4%D0%BE-%D1%86%D0%B0%D1%80-%D0%BD%D0%B8%D1%82%D0%BE-%D0%BA%D0%B0%D0%BB%D0%B8%D0%BD%D0%B0-%D0%B5-%D0%BA%D0%BD%D1%8F%D0%B3%D0%B8%D0%BD%D1%8F-%D0%BE%D1%89%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D1%81%D0%B8%D0%BC%D0%B5%D0%BE%D0%BD-%D1%85%D0%B0%D1%81%D0%B0%D0%BD---%D0%BA%D0%BD%D1%8F%D0%B7%D0%BC%D0%B0%D0%BB%D0%BA%D0%BE-%D0%BB-news684396.html", "text": "\"Княгиня Калина, съпругът й и княз Симеон Хасан са на почивка в Свети Влас\", \"Царската дъщеря удивена от нашето море\"\", научаваме от умилителни пиар дописки в печата. Преди седмица пък, когато въпросните самозванци пътуваха към \"губернията си\", узнахме, че били особено възмутени от обслужването на националния превозвач \"България еър\". На кого е княгиня Калина, на кого е княз Симеон Хасан (колко политкоректно име!), на кого е цар Кобурга? Докога тези дами и господа ще поминуват чрез легендата за самите себе си и ще трупат активи покрай наивитета на по-възрастните българи-носталгици? Докога медиите ще ги титулуват \"царе\" и \"князе\", очевидно подигравайки се на републиканския конституционен ред в държавата? На някой май му липсва управлението на Дедо Цар, който ползва мандата да си върне дворците и горите - белким покрие малко от комарджийските си дългове из казината на Монте Карло. И продуцира цяла криминална прослойка от нововремци-новобогаташи, псевдо-юпита, банкери и олигарси. Които днес са стиснали народеца за гърлото и крадат ли, крадат...", "date": "2017.08.20", "title": "Няма такова животно \"дедо цар\". Нито Калина е княгиня, още по-малко Симеон Хасан - княз...Малко ли ни крадоха?"}
{"url": "http://pik.bg/%D0%B5%D1%82%D0%BE-%D0%BA%D0%B0%D0%BA-%D0%BF%D0%B5%D1%82%D1%80%D0%BE%D0%B2%D0%B0-%D0%BD%D0%B8%D0%B2%D0%B0-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B0-%D1%80%D0%B0%D0%B4%D0%B5%D0%B2-%D0%B0-%D0%B1%D0%B0%D0%B1%D0%B0-%D0%BA%D0%B0%D1%83%D0%BD%D0%BA%D0%B0-%D0%B3%D0%BE-%D0%BD%D0%B0%D0%BA%D0%B8%D1%87%D0%B8-%D1%81-%D0%B2%D0%B5%D0%B7%D0%B0%D0%BD%D0%B0-%D0%BA%D1%8A%D1%80%D0%BF%D0%B0-%D1%81%D0%BD%D0%B8%D0%BC-news684384.html", "text": "С овации и скандирания „Добре дошъл“ бе посрещнат на Петрова нива президентът Румен Радев. Той пристигна със съпругата си Десислава. Първа към държавния глава се втурна баба Каунка от село Тънково, която го окичи с везана кърпа. „Вашият дядо е живял в Тънково и е бил съсед с моите роднини“, обясни гордо жената, цитирана от \"Бургас Инфо\". Президентската двойка е сред официалните лица на възпоменатлния събор в историческата местност. Тя беше поосрещната от домакините на събитието – кметът на община Малко Търново Илиян Янчев и председателя на Тракийските дружества Красимир Премянов. На мероприятието в памет на героите от Илинденско-Преображенското въстание са и областният управител на Бургаска област Вълчо Чолаков, депутати от ГЕРБ и БСП, много общественици, хиляди българи-патриоти. С овации и скандирания „Добре дошъл“ бе посрещнат на Петрова нива президентът Румен Радев. Той пристигна със съпругата си Десислава. Първа към държавния глава се втурна баба Каунка от село Тънково, която го окичи с везана кърпа. „Вашият дядо е живял в Тънково и е бил съсед с моите роднини“, обясни гордо жената, цитирана от \"Бургас Инфо\". Президентската двойка е сред официалните лица на възпоменатлния събор в историческата местност. Тя беше поосрещната от домакините на събитието – кметът на община Малко Търново Илиян Янчев и председателя на Тракийските дружества Красимир Премянов. На мероприятието в памет на героите от Илинденско-Преображенското въстание са и областният управител на Бургаска област Вълчо Чолаков, депутати от ГЕРБ и БСП, много общественици, хиляди българи-патриоти.", "date": "2017.08.20", "title": "Ето как Петрова нива посрещна президента Радев, а баба Каунка го накичи с везана кърпа (СНИМКИ)"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B4%D0%B2%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D1%81%D0%B5-%D1%83%D0%B4%D0%B0%D1%80%D0%B8%D1%85%D0%B0-%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D1%81%D0%BF%D0%B8%D1%80%D0%BA%D0%B0-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-news684401.html", "text": "Катастрофа между два автомобила е станала тази сутрин  на кръстовището на бул.\"Александър Стамболийски\" и ул.\"Стефан Стамболов\" в \"Кючук Париж\" в Пловдив, съобщава електронното издание Plovdiv24. Пътният инцидент е станал в  7:55 часа. Според очевидци,  ударът е бил доста силен, като дори много хора в района са се събудили от сън след сблъсъка. Едната кола се е завъртяла и се е озовала на тротоара, само на метри от автобусна спирка. Заради ранния час и неделния ден там не е имало хора, което е предотвратило по-тежки последици. По първоначална информация няма сериозно пострадали при катастрофата. Снимка: Марица.бг", "date": "2017.08.20", "title": "Инцидент: Два автомобила се удариха на метри от автобусна спирка в Пловдив"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B1%D1%80%D0%BE%D1%8F%D1%82-%D0%BD%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D1%81-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0%D0%BB%D0%B8%D1%8F-%D0%B2%D0%BB%D0%B0%D0%BA-%D0%B2-%D0%B8%D0%BD%D0%B4%D0%B8%D1%8F-%D0%B4%D0%BE%D1%81%D1%82%D0%B8%D0%B3%D0%BD%D0%B0-23-%D0%BC%D0%B0-%D0%B4%D1%83%D1%88%D0%B8-news684387.html", "text": "Броят на жертвите на инцидента, при който влак дерайлира в щата Утар-Прадеш, Северна Индия, достигна 23-ма, съобщава Times of India. Съобщава се за над 70 пострадали. Основната версия за инцидента, по която се работи, е че сътрудници на железопътната компания са правили „неофициален“ ремонт по трасето, за който машинистът на фаталния влак не е бил известен. Отбелязва се, че композицията се е движила със скорост над 100 километра в час вместо с изискваните при подобни ремонти 10-15 километра в час.", "date": "2017.08.20", "title": "Трагедия! Броят на жертвите на инцидента с дерайлиралия влак в Индия достигна 23-ма души"}
{"url": "http://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B0%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%BE%D1%82-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-%D0%BD%D0%B0-%D0%BF%D1%83%D0%B1%D0%BB%D0%B8%D1%87%D0%BD-news684388.html", "text": "Премиерът на Австралия Малкълм Търнбул представи стратегия на властите за защита на местата, където масово се събират хора, от тероризъм, съобщава ТАСС. Според информацията стратегията предполага включването в осигуряването на безопасността на гражданите не само на силовите структури, но и на местните власти и на бизнесмени. „Разработили сме критерии, по които местните власти и администрациите на различни учреждения, собствениците на предприятия и търговски точки ще оценяват уязвимостта на обектите си за терористични актове“, разясни премиерът на Австралия. Сред конкретните мерки Търнбул посочи поставянето на бетонни препятствия, които не биха позволявали врязване на автомобилни средства сред пешеходци и в търговски зони.", "date": "2017.08.20", "title": "Премиерът на Австралия представи стратегия за защита на гражданите от тероризъм на публични места"}
{"url": "http://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-%D0%BA%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%B8%D0%B7%D1%80%D0%B8%D0%B3%D0%BD%D0%B0-%D1%82%D0%BE%D0%B2%D0%B0-%D0%BB%D0%B8-%D0%B5-%D1%86%D0%B2%D0%B5%D1%82%D1%8A%D1%82-%D0%BD%D0%B0-%D0%BD%D0%B0%D1%86%D0%B8%D1%8F%D1%82%D0%B0-%D0%B2-%D1%81%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3---%D0%BC%D0%BB%D0%B0%D0%B4%D0%B5%D0%B6%D0%B8-news684386.html", "text": "Горещата тема за \"тишината\" по черноморските ни курорти, подета от акциите в Слънчев бряг, намери своя пореден коментар в студиото на Нова телевизия. \"Ние сме за диалог и винаги сме го декларирали. Още следващата седмица ще направим среща с бизнеса и работещите по Черноморието\", заяви пред \"Събуди се...\" министърът на туризма Николина Ангелкова. \"Смятам обаче, че равносметката за това, което се случва в Слънчев бряг, ще я видим и през следващото лято. И всички тези спорадични прояви се отразяват върху имиджа на туризма. Не можем под знаменателя \"Слънчев бряг\" да сложим цялото Черноморие. Националните курорти са имиджът на българския туризъм\", отбеляза Ангелкова. Тя отбеляза, че е много важно как се представя българският туризъм \"навън\": \"В туризма резултатите, както казах, за съжаление се виждат една година по-късно. Това, което казвам, е, че трябва да се спазват правилата. Но начинът и методите трябва да бъдат такива, че да не вредят на българския туризъм\". \"Важно е нещата да се извършват в диалог, балансирано. Трябва да обаче да се спазват всички правила и закони в страната\", заяви още Ангелкова. Тя допълни, че в правителството непрекъснато се набелязват мерки, които да подпомагат българския туризъм. \"Ние сме отворени за диалог и разговори, в които най-ясно ще бъдат набелязани проблемите и мерките за отстраняването им. Надявам се на една успешна следваща туристическа година\", повтори министърът. На въпрос как ще коментира протестите на плаж Корал, тя отговори, че не разбира това отношение: \"Ние проверяваме плажа. Ние проверяваме какво се случва на плажовете - дадени на концесия, под наем. Всеки един е длъжен да спазва закона. И ние съвсем спокойно и нормално направихме тази проверка на Корал... Това, което е важно, ние сме създали работна група по Корал и по темата какво е това къмпинг туризъм. Благодарение на компромиса, който направи тази работна група, тя удължи своята работа до 15 септември, за да намерим баланс. И ние трябва да установим що е то къмпинг туризъм и че той трябва да се упражнява на определените места\". По телефона се включи и министър Каракачанов. \"Аз не влизам като адвокат на моя колега Симеонов. Но по курортите има 500 000 почиващи. Хайде да попитаме, кое е по-важно за българския туризъм. Частни заведения, които е известно на кого са и протестът на техните служители? Защо не направите една обиколка из Слънчев бряг и не попитате туристите, които не могат да спят?! Когато говорим за един проблем, нека видим двете гледни точки. Тази на младите хора, които искат да купонясват, и тази на 500 000 туристи, които не могат да си почиват. Слънчев бряг не е \"курорт за купон\". Има законови норми и след като никой не се съобразява с това, нека приложим закона. Как ще ме убедите, че това е цветът на българската нация, след като виждам на протестите младежи с големи рамене и татуировки от ушите до петите и девойки със силикон в устните\", заяви Каракачанов.", "date": "2017.08.20", "title": "ЕКСКЛУЗИВНО В ПИК! Каракачанов изригна: Това ли е \"цветът на нацията\" в Слънчев бряг - младежи с татуировки от ушите до петите и девойки със силикон в устните?!"}
{"url": "http://pik.bg/%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB-%D0%B8-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%BA%D0%B0%D1%82%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D1%81%D0%B5-%D0%B2%D1%80%D1%8F%D0%B7%D0%B0-%D0%B2-%D0%BF%D0%B5%D1%88%D0%B5%D1%85%D0%BE%D0%B4%D1%86%D0%B8-%D0%B2-%D1%81%D0%B0%D0%BD%D0%BA%D1%82-%D0%BF-news684403.html", "text": "Един човек е загинал, а други четирима са ранени, след като автомобил се е врязал в пешеходци в Санкт Петербург в събота вечер, съобщава ТАСС, цитиран от Фокус. Според градските власти инцидентът е пътно транспортно произшествие. Градските власти съобщиха, че в резултат на катастрофата е загинала на място жена, родена през 1980 година. Тежко пострадали са  жена, родена 1970 година, друга, родена през 1990 година и мъж, роден през 1997 година. Леко ранен е и пътник от катастрофиралия автомобил. Според предварителните данни, шофьорът на автомобила не се е справил с управлението му. Затова колата се е врязала в „нежилищно съоръжение, а след това и в пешеходците в близост до местопроизшествието“. Тече проверка, а водачът е задържан от органите на реда.", "date": "2017.08.20", "title": "Инцидент! Един загинал и четирима ранени, след като автомобил се вряза в пешеходци в Санкт Петербург"}
{"url": "http://pik.bg/%D0%BD%D0%B0%D1%85%D0%BE%D0%B4%D0%BA%D0%B0-%D0%B2-%D1%82%D0%B8%D1%85%D0%B8%D1%8F-%D0%BE%D0%BA%D0%B5%D0%B0%D0%BD-%D0%BE%D1%82%D0%BA%D1%80%D0%B8%D1%85%D0%B0-%D0%BE%D1%81%D1%82%D0%B0%D0%BD%D0%BA%D0%B8-%D0%BE%D1%82-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%BA%D1%80%D0%B0%D0%B9%D1%86%D0%B5%D1%80-%D0%BF%D0%BE%D1%82%D1%8A%D0%BD%D0%B0%D0%BB-%D0%BF%D1%80%D0%B5%D0%B7-1945-%D0%B3%D0%BE%D0%B4%D0%B8%D0%BD%D0%B0-news684391.html", "text": "В Тихия океан бяха открити останки на крайцера „Индианаполис“, потънал през 1945 година, съобщава РИА Новости. Според информацията отломки от крайцера са били открити на дълбочина от повече от 5 000 метра. Потъналият крайцер се издирва 72 години. Екипът, открил останките от „Индианаполис“, и Военноморските сили на Съединените щати ще продължат да изследват морското дъно в района. Крайцерът „Инданаполис“ е бил потопен от японска подводница на 30 юли 1945 година. В деня на трагедията крайцерът се е завръщал в базата си след секретна мисия – доставка на компоненти от атомната бомба, хвърлена по-късно над Хирошима. Крайцерът е потънал в рамките на 12 минути, като командирът не е успял да прати сигнал за бедствие и да бъде използвано спасителното оборудване. От 1 196 моряци на борда оцеляват 316.", "date": "2017.08.20", "title": "Находка! В Тихия океан откриха останки от американски крайцер, потънал през 1945 година"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B0%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D1%81%D0%B8%D0%BC%D0%BE%D0%B2-%D1%81-%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B8%D0%B2%D0%BE-%D0%BF%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B3%D0%BB%D0%B0%D0%B2%D0%B5%D0%BD-%D0%BF%D1%80%D0%BE%D0%BA%D1%83%D1%80%D0%BE%D1%80-%E2%80%93-news684132.html", "text": "В България всяка новина рано или късно е принудена да плува в такъв мътен поток от полуистини, откровени интриги, злобни манипулации, тъпотии и истерии, че потребителят на информация рано или късно чувства нуждата да изключи телевизията, да спре с юмрук радиото, да изхвърли вестника в кошчето и да се хвърли от петия етаж, за да заглуши гласовете в главата си. Това е преувеличена картина, разбира се, но няма как да не отбележим тенденцията - до зрителите, слушателите, читателите рядко стигат чисти информации. Днес чистотата е подменена от канализацията и това винаги дава разрушителните си последствия. Ето - в последните десетина дни всички медии се занимават с банкера Цветан Василев и неговата идея да се опита да потърси закрилата на САЩ в съответствие със закона \"Магнитски\". И никой не си направи труда да изчисти тази информация, да я постави в истински контекст, да обясни на хората какво означава това. Потребителите на медии бяха оставени под студения поток сами да търсят спасителен изход за здравия си разум. Защото ако човек чете едни медии, може да остане с впечатление, че Василев е безстрашен воин, тръгнал на битка срещу системата, а ако се задълбочи в други, да открие, че е страшен изверг, който дължи отговори за изчезналите пари и всичко останало са пълни глупости. Не е наша работа да издаваме присъди, въпреки че в България отдавна във филмите всички вече са лоши, защото има хроничен дефицит на кандидати за ролите на добрите. Но все пак е важно да се опитаме да отсеем злите манипулации и хроничните прояви на пожелателно мислене, които често разтърсват медийното пространство като гърч. Няма да се опитваме да търсим дълбочина в образа на Цветан Василев. Законът \"Магнитски\" е създаден с конкретна геополитическа цел и насоченост и това не е някакво мъгливо хибридно твърдение, а ясно осъзнаване на световните реалности. САЩ го сътвориха като оръжие срещу Кремъл и едва ли ще рискуват първият изстрел с него да се окаже пълен фишек, въздух под налягане, което ще компрометира един и без това съмнителен инструмент. С други думи - всички нелепи оргазмирания на тема как САЩ ще подхванат грандиозно разследване на нашата съдебна система, на оплетената ни като черва олигархия, уви, могат да бъдат класифицирани единствено като нелепости. Този шум обаче е съвсем целенасочен, а подозирам - и умишлен. След 27 години бродене в блатото българите са доведени до ръба на отчаянието, до онзи неясен момент, в който човек остава без цели, без смисъл, без надежди и единственото, което го мотивира, е отмъщението. Българите искат отмъщение, искат да видят как политическият елит се поти и пържи в собствения си горчиво-лют сос. И понеже нашенските адепти на съдебната реформа всеки път я оставят в кома, когато прибарат власт, днес им остава единствено да стискат палци до посиняване, че американците ще пратят екип от сини юридически каски, които ще наложат ултимативен ред и лично ще посочат Иво Прокопиев за главен прокурор. Ха-ха, добре де, поне ще накарат Прокопиев да им посочи кой да бъде главен прокурор. В мечтите няма цензура, както проникновено казваше Вапцаров. И заради това Прокопиев и сие решиха да се отдадат на смели мечти за закона \"Магнитски\", а пък и идването на героите, които ще решат накуп всичките ни проблеми, отвън винаги е било съществена част от българското колективно несъзнателно. Точно така се роди митът - смелият Василев и екипът от американски прокурори, които ще разнищят българската корупция. Медийната олигархична империя на Прокопиев обаче се хвана на пиара на Цветан Василев. Защото, дайте да не се лъжем, пред нас имаме картината на една радикална трансформация – банкерът беглец инвестира пари, за да ребрандира своето име. Вече няма да виждаме пред себе си шефа на фалирала банка, а жертва на световна несправедливост, накарала дори Белия дом да наостри уши. Ето как вчерашните довчера най-големи врагове днес играят в една и съща лодка, което показва, че историята има перверзно чувство за хумор. А може би това е неизбежната логика на българската паяжина от взаимни обвързаности, знае ли вече човек. Но ето как Цветан Василев накара медиите на \"Америка за България\" да играят за него, да влязат в тона на емоционалната му патетика, да се впишат в дисидентския му дискурс, без да им пука какво са писали за него преди. \"Капитал\", като основен стожер на скучната журналистика, се опита да го играе над нещата, да заеме някаква поза на обективност, но дори и те обслужиха медийно Василев, защото ако приемем, че избягалият банкер търси наистина политически ефект, то именно медийният шум е основното гориво за този фокус. В част от текстовете там дори се появи някаква абстрактна надежда, че жалбата на шефа на КТБ може и да не отиде в кошчето. Има хора, които изпадат в душевен оргазъм дори и само при мисълта, че страната им може да бъде дискредитирана на световно ниво. Това е част от българския пейзаж и май завинаги ще бъде. Тази взаимна връзка - Прокопиев и Василев, трябва да бъде взета предвид, когато се опитаме да разсъждаваме наистина ли действията на шефа на КТБ поставят огромен проблем пред България и карат Цацаров да се облива в студена пот в своя кабинет, ако вярваме на поетичните видения на протестъриата? Ако човек е свикнал да си взема заплатата я от американското посолство, а от някое НПО, което е финансирано с чужди пари, сигурно изпитва към Америка буреносните чувства на вярващ, който разчита в светкавиците сигнал за божия гняв. Истината е обаче, че към настоящия момент, а особено след сблъсъците в Шарлотсвил САЩ натрупаха достатъчно количество вътрешни проблеми и всъщност е почти 100 процента сигурно, че жалбата на Василев ще бъде пратена на бунището независимо от инвестицията в скъпоплатени адвокати от мощна лобистка фирма. Заради това всъщност действията на банкера имат вътрешнополитически задачи и ще е глупост да се опитваме да отгатнем действията на американската администрация. Основните адресати на посланието са тук и изправени пред такова предизвикателство, просто трябва да видим кой как реагира, какво прави, за да разберем ще има ли някакъв ефект сагата с беглеца в Белград. За протестърството вече обяснихме. Там нещата са от психиатричен порядък. Мнозина от тях видяха във Василев нещо като ангел на отмъщението. И то само защото се опита да почука на портите на САЩ, за да им привлече вниманието. Тяхната страст обаче май ще се окаже неудовлетворена, защото в телевизионно интервю, след като новината стана ясна, посланикът на САЩ у нас Ерик Рубин отказа да коментира казуса директно, но от думите му стана ясно, че Щатите възприемат България по-скоро като правова държава. Тоест според дипломатическия представител законът \"Магнитски\" трудно ще бъде използван като инструмент за поправянето на един провален имидж. Мнозина сметнаха, че главният прокурор Сотир Цацаров е в паника, а, честно казано, аз не видях такава. Чух неговата реакция, която ми се стори премерена. Той рече, че за него Василев е беглец от закона и според мен тук не бърка по никакъв начин. Василев дължи много отговори, и то не чрез писма и други форми на дистанционна комуникация. Ами ако САЩ решат да активират закона \"Магнитски\" и след дълго обследване просто решат да екстрадират Василев у нас? Дали след подобно действие тези, които стават и лягат с идеята, че Цацаров е демон от деветия кръг на ада, облечен в човешко тяло, ще признаят, че поне един път са бъркали, а? Всички знаем, че това нямам как да се случи. Политическите сили посрещнаха случая с мълчание. Вероятно това е по-добре. Появиха се спекулации дали Бойко Борисов е знаел предварително за събитието или не, но там пак информацията не се изясни докрай. Българското общество продължава да се гърчи в паяжината около случилото се в КТБ. Само преди месец и нещо излязоха двете стенограми от срещите при президента в разгара на кризата около банката. Българското общество ги чакаше като универсален отговор на много мистерии, но в крайна сметка от тях не извлякохме някакво откровение. Май същото ще е с тези, които чакат закона \"Магнитски\" да бъда задействан, за да се осветят българските подземия и да дойде върховната справедливост. Проблемът е, че като гледаме кой се опитва да яхне белия кон на справедливостта и неговата мустаката фигура, сърцето на човек пак изтръпва в неясни подозрения, че добрите наистина са в абсолютен дефицит и няма кой да се появи и качествено да поведе тази битка...", "date": "2017.08.20", "title": "САМО В ПИК И \"РЕТРО\"! Александър Симов с ексклузивен коментар: Иво Прокопиев главен прокурор – мечтата на протестъра"}
{"url": "http://pik.bg/%D0%BC%D0%B0%D0%B4%D0%BE%D0%BD%D0%B0-%D0%BF%D0%BE%D0%BA%D0%B0%D0%B7%D0%B0-%D0%B4%D0%B5%D1%86%D0%B0%D1%82%D0%B0-%D1%81%D0%B8-news684344.html", "text": "Кралицата на попа Мадона навърши 59 години тази седмица. Звездата публикува в социалната мрежа Инстаграм снимка, на която се вижда как тя се забавлява с децата си. На снимката певицата е заобиколена от дъщеря си, 20-годишната Лурдес, 17-годишния си син Роко, 11-годишните Дейвид и Мърси и 4-годишните близначки Стела и Естър. Децата изглеждат щастливи в компанията на известната си майка.", "date": "2017.08.20", "title": "Мадона показа децата си   "}
{"url": "http://pik.bg/%D0%B8-%D0%BC%D0%B5%D1%80%D0%BA%D0%B5%D0%BB-%D0%BD%D0%B0%D0%BF%D0%B0%D0%B4%D0%BD%D0%B0-%D0%B5%D1%80%D0%B4%D0%BE%D0%B3%D0%B0%D0%BD-%D0%BD%D0%B5-%D0%BF%D1%80%D0%B8%D0%B5%D0%BC%D0%B0%D0%BC%D0%B5-%D0%BD%D0%B0%D0%BC%D0%B5%D1%81%D0%B0-%D0%B2%D1%8A%D0%B2-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D0%BD%D0%B8-%D1%80%D0%B0%D0%B1%D0%BE%D1%82%D0%B8-news684352.html", "text": "Не приемаме намеса във вътрешните ни работи. Това заяви германският канцлер Ангела Меркел, цитирана от ТАСС. Тя направи изказването на събрание на партията си в Херфорд. Повод за изказването й стана вчерашният призив на турския президент Реджеп Ердоган към сънародниците му в Германия по повод предстоящите там избори. По думите на Меркел, етническите турци имат правото да изберат свободно за кого да гласуват, както всички останали гласоподаватели в страната. Така за пореден път бяха разменени остри реплики между германските и турските власти. Припомняме, че Ердоган заяви вчера, че християндемократическата партия на германския канцлер Ангела Меркел и нейните съюзници са врагове на Турция. Той поиска от турските избиратели в Германия да не гласуват за тях на изборите през следващия месец. \"Призовавам всички мои сънародници в Германия: християндемократите, СДП, Зелената партия са врагове на Турция. Подкрепяйте онези политически партии, които не са врагове на Турция\", коментира Ердоган.", "date": "2017.08.20", "title": "И Меркел нападна Ердоган: Не приемаме намеса във вътрешните ни работи"}
{"url": "http://pik.bg/%D0%BD%D0%B5%D0%BF%D1%80%D0%B8%D1%8F%D1%82%D0%B5%D0%BD-%D0%BC%D0%B0%D1%87-%D0%B7%D0%B0-%D0%B0%D1%80%D1%81%D0%B5%D0%BD%D0%B0%D0%BB-news684356.html", "text": "Неприятен мач за Арсенал във втория кръг на Висшата лига. Лондончани загубиха с 0:1 гостуването си на Стоук. Единственото попадение реализира дебютантът Хесе Родригес, който бе привлечен от ПСЖ преди няколко дни. Испанецът изигра отличен двубой и се разписа в началото на второто полувреме. Отборът на Марк Хюз започна активно, а новото попълнение Хесе стартира отлично. Той бе изведен от Флетчър в четвъртата минута, преодоля Мустафи, но Петър Чех излезе и блокира удара му, пише \"Спортал\". След отличното начало на домакините Арсенал изравни играта и започна да играе повече с топката. Добро разиграване след четвърт час игра изведе Белерин в наказателното поле, но защитата на домакините успя да се справи. Малко по-късно удар на Уелбек бе спасен от Бътланд. Отговорът на Стоук бе прекрасна контраатака, като отново Хесе се отличи. Испанецът проби през четирима играчи на лондончани и върна към Чупо-Мотинг, но изстрелът бе слаб и не затрудни Чех. В средата на първото полувреме Шакири напусна терена поради контузия и на негово място влезе Берахино. Арсенал пък имаше възможност да открие резултата в 28-ата минута. Центриране на Йозил на далечната греда намери Рамзи, но Бътланд успя да блокира кълбото. Стоук отговори с удар с глава на Шоукрос, който от добра позиция насочи топката неточно. Силен дъжд затрудняваше играчите към края на полувремето. Той обаче не можеше да спре Джо Алън. Уелсецът бе изведен в добра позиция, но Чех излезе и го накара да се отдалечи от наказателното поле, а след това ударът му бе блокиран. Стоук успя да поведе в самото начало на втората част. При своя дебют Хесе откри резултата. Той получи подаване от Берахино в наказателното поле и с премерен удар прати топката покрай Чех. Арсенал се опита да отговори, като стигна до няколко положения. В 62-ата минута обаче можеше да получи втори гол. След контраатака удар на Берахино с глава бе спасен блестящо от вратаря на гостите. Постепенно натискът на лондончани започна да се увеличава и до края те доминираха. В игра се появи и героят от мача с Лестър Оливие Жиру. В 72-ата минута Лаказет прати топката в мрежата с хубав удар, но попадението бе отменено поради доста спорна засада. Жиру пък пропусна да изравни в самия край на срещата, когато негов изстрел с глава мина близо до гредата. СТОУК - АРСЕНАЛ 1:0 1:0 - Хесе (47)", "date": "2017.08.20", "title": "Неприятен мач за Арсенал"}
{"url": "http://pik.bg/%D1%82%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%B1%D0%B0%D1%80%D1%81%D0%B0-%D1%81-%D0%BE%D1%81%D1%82%D1%80%D0%B8-%D0%B4%D1%83%D0%BC%D0%B8-news684329.html", "text": "Старши треньорът на Барселона Ернесто Валверде не крие желанието си за още нови попълнения, които да вдигнат класата на отбора, акцентира \"Спортал\". \"Ясно е, че се надявам селекцията да бъде завършена възможно най-скоро. Искам състав, който отговаря на претенциите на Барса\", споделя наставникът на \"лос кулес\", \"Двете загуби от Реал Мадрид ни въздействаха, няма как. И в двете срещи загубихме. Знаем, че трябва да си вземем поуки от много неща. Във футбола всичко се променя за три дни. Прибрахме се доволни от САЩ, но сега губим\", каза специалистът. “Нужно е да намерим нашия собствен път с оглед на футболистите, с които разполагаме. Трябва да се приспособим след загубата на важни футболисти и наличието на контузии. Ясно е какъв е нашият стил. Искаме да доминираме и да сме агресивни\", заяви още Валверде. Барса приема Бетис утре от 21,15 часа.", "date": "2017.08.20", "title": "Треньорът на Барса с остри думи"}
{"url": "http://pik.bg/%D1%80%D0%BE%D0%B4%D0%BD%D0%B8%D1%82%D0%B5-%D0%B8%D0%BC%D0%B0%D0%BD%D1%8F%D1%80%D0%B8-%D0%B8%D0%B7%D0%BD%D0%B0%D1%81%D1%8F%D1%82-%D0%B0%D0%BD%D1%82%D0%B8%D0%BA%D0%B8-%D0%BD%D0%B0%D0%B9-%D0%B2%D0%B5%D1%87%D0%B5-%D0%B2-%D0%BF%D0%B5%D1%82-%D1%81%D1%82%D1%80%D0%B0%D0%BD%D0%B8-news684345.html", "text": "Придобитите от иманярите археологически предмети са насочени най-вече към пазарите на страните със силни икономика като Швейцария, Австрия, Белгия, Англия, САЩ. Това каза в интервю за Фокус главен инспектор Ангел Папалезов, началник сектор „Културно-исторически ценности“ при Главна дирекция „Национална полиция“. „Освен всичко, там пазарът на културно-исторически ценности е много по-либерален. Там лесно може да се изготви дори фалшива история на даден предмет“, обясни той. „Почти 100% от това, което незаконно се придобие от иманярите в България, става предмет на незаконен износ или поне това се цели. Затова усилията и на сектор КИЦ в ГДНП, и на звеното в ГДБОП, са насочени към противодействие на иманярските набези и незаконните сделки за износ“, заяви Ангел Папалезов. По думите му, за да се придобие и изнесе една историческа вещ, се извършват няколко последователни престъпления от едно или няколко лица, които не е задължително да са организирана престъпна група. „В ГДНП има много разкрити случаи, свързани с незаконната дейност с културно-исторически ценности – има иманяри, задържани на място, докато копаят, има и задържани в момент на незаконна сделка има и за незаконно държане. В ГДБОП пък има случай на образувани дела за незаконен трафик“, каза още главният инспектор.", "date": "2017.08.20", "title": "Родните иманяри изнасят антики най-вече в пет страни"}
{"url": "http://pik.bg/%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5%D1%82%D0%BE-%D0%B2%D1%8A%D0%B2-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-news684295.html", "text": "Сред пострадалите при нападението в нож във Финландия има един британски гражданин, съобщиха в събота от полицията, предава AFP. Органите на реда по-рано отбелязаха, че двама граждани на Швеция са били ранени при атаката, но след това уточниха, че един от тях всъщност е британец. „Поправка на нашето предишно съобщение: един от двамата пострадали шведски граждани, всъщност е британец“, подчертаха от Националното бюро за разследвания. Те обаче не посочиха подробности относно самоличността на жертвите.", "date": "2017.08.20", "title": "Британец е пострадал при нападението във Финландия"}
{"url": "http://pik.bg/%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B0%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D1%80%D0%B0%D0%B7%D0%BA%D1%80%D0%B8-%D1%87%D0%B5-%D1%80%D0%B0%D0%B7%D1%80%D0%B0%D0%B1%D0%BE%D1%82%D0%B2%D0%B0%D0%BC%D0%B5-%D0%B2%D0%B8%D0%BD%D0%B5%D0%BD%D0%BE-%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%B8-%D0%BC%D0%B0%D1%80%D1%88%D1%80%D1%83%D1%82%D0%B8-news684346.html", "text": "Разработваме винени маршрути, които да бъдат съчетани с местните кулинарни традиции. По тях работим заедно с Министерството на земеделието, храните и горите. Очаква се в началото на следващата година маршрутите да бъдат представени, дигитализирани, обсъдени със специалистите и да започне промотирането им. Това заяви министърът на туризма Николина Ангелкова, на кръгла маса дискусия на тема „Слоу туризъм“, която се проведен в Национален археологически резерват „Античен и средновековен град Деултум-Дебелт“ в община Средец, съобщиха от пресцентъра на Министерството на туризма. Министърът уточни, че винените пътища ще бъдат включени в платформата „Аз обичам Бълагрия“ (I love Bulgaria), която беше създадена миналата година и рекламира 100 Национални туристически обекта. Тя се надгражда с културно-историческите маршрути, които вече са разработени от Министерството на туризма, а след това ще се добавят и винените. Министърът посочи, че във винено-кулинарните маршрути ще бъде включена и Община Средец. С всички усилия, които полагате заслужавате това и ние ще ви подпомогнем още повече с рекламата, за да бъдат привлечени повече туристи в региона, коментира министър Ангелкова. Министерството на туризма вече работи в тази посока, като има подписан меморандум със земеделското ведомство. С документа се насърчава както местното производство, така и хотелите да използват храна отгледана в региона. В момента се подготвят промени в Закона за туризма, с които ще се въведе доброволен етикет за качество за местата за настаняване. Той ще се връчва на хотелите, които използват храни на местни фермери, които те произвеждат по БДС, обясни министър Ангелкова. По думите й меморандумът е подписан още от Българската хотелска и ресторантьорска асоциация (БХРА), както и от още 9 организации, са свързани с производството на храни и напитки. Всички изследвания показват, че 30 процента от преживяванията на всеки един турист в България и в световен мащаб са свързани именно с храната и с това как е бил посрещнат на мястото, изтъкна министърът. Приблизително толкова са и разходите за храна, които всеки отделя по време на ваканцията си. Концепцията на така наречения бавен (слоу) туризъм е свързана именно със запазване на традициите и културата, като се наблегне на местната храна и на регионалните обичаи, посочи още министърът. Тя коментира, че няма нищо по-приятно от това да опиташ местни деликатеси приготвени от хора израснали в този регион. Рекламирайки винените и кулинарни маршрути и привличането на повече хора във вътрешността на страната ще помогне за затвърждаването на България като дестинация четири сезона. Аз вярвам , че тази година особено крилата на сезона, също ще бъдат толкова успешни, колкото и миналата година, посочи министър Ангелкова. По думите й само за първите 6 месеца чуждестранните туристи, които са посетили страната се нарастват. Най-актуалните данни показват, че в местата за настаняване в Област Бургас са пренощували близо 435 хил. туриста в периода януари–юни тази година, което е увеличение с близо 3 процента. По важното е, че все повече големите туроператори, с които ние работим, като ТУИ, „Томас Кук“ и „Дер турстук“ смятам, че страната започва да предлага качество, а не е нискобюджетна дестинации, каза още министърът. И допълни, че потвърждение за това са и приходите Последните публикувани данни на БНБ от тази седмица показват, че общите приходи от международен туризъм за периода януари-юни 2017 г. в цялата страна възлизат на 2,4 млрд. лeва, което е почти с 13% повече спрямо периода януари-юни миналата година. А постъпленията само за юни са 898 млн. лева, като ръстът спрямо юни 2016 г. е 8,2%. Туристите, които са посетили страната са почти 3.3 млн., което е нарастване от 8%. Почти двоен е ръста на приходите от чуждестранните туристи, което показва, че страната все повече се превръща в дестинация която предлага качество, коментира министър Ангелкова. За това свидетелстват и намеренията за инвестиции в 5 –звездни хотели по българското Черноморие, които предстои да се реализират, заяви министърът. И поясни, че се очаква следващата година да отвори врати един от тях, а през 2019 г. туристи ще приемат и още два нови хотела от най-висока категория. Има планирани отривания и за 2020 г. Това показва устойчивото развитие както на туристическия сектора, така и че страната дава реализиране на инвестиции, посочи министърът. Тя обясни, че според всички проучвания, на световните туроператори, показват, че първо се резервират първо 5-звездните хотели, след това 4-звездните и накрая запълват местата за настаняване с 2-3 звезди. За да подпомогнем всички основен приоритет в работата на правителство е намаляването на административната тежест, посочи министър Ангелкова. И в тази връзка Министерството на туризма ще премахне прекатегоризацията на местата за настаняване. Предстои това да стане с промените, които се подготвят в Закона за туризма. Така един цял режим ще отпадне, но това няма да спести проверките на място, заяви министър Ангелкова. За да може да се гарантира спазването на закона и качеството, се предвижда инспекции на хотелите да се правят на 3 или 5 години, обясни още тя.", "date": "2017.08.20", "title": "Министър Ангелкова разкри, че разработваме винено-кулинарни маршрути"}
{"url": "http://pik.bg/%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8%D1%8F%D1%82-%D0%B0%D1%82%D0%B5%D0%BD%D1%82%D0%B0%D1%82%D0%BE%D1%80-%D0%BE%D1%82-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B8%D0%B7%D0%B1%D1%8F%D0%B3%D0%B0%D0%BB-%D0%B2%D1%8A%D0%B2-%D1%84%D1%80%D0%B0%D0%BD%D1%86%D0%B8%D1%8F-news684322.html", "text": "26-годишният мароканец, издирван във връзка с нападенията в испанската автономна област Каталуния, все още е на свобода и може би той е шофьорът на микробуса, прегазил десетки хора в центъра на Барселона, съобщават испански медии, цитирани от ДПА. Каталунският канал ТВ3 показа снимка на заподозрения Юнес Абуякуб, а според френския в. \"Паризиен\" френската полиция е била известена, че той може да е прекосил испанско-френската граница с бяло \"Рено Канго\", взето под наем. Началникът на каталунската полиция Жосеп Луис Траперо заяви пред ТВ3 късно снощи, че властите са започнали да се съмняват във версията, че атаката в Барселона е извършена от 17-годишния Муса Укабир, който бе застрелян вчера от полицията, заедно с още четирима предполагаеми терористи в град Камбрилс. Полицията смята, че атаките са дело на терористична клетка, съставена от 12 души. Петима от тях бяха убити в Камбрилс, четирима бяха арестувани, двама са загинали при инцидентна експлозия в сряда, докато са правели бомби, а Абуякуб е единственият все още на свобода, съобщи ТВ3. Испанският министър на вътрешните работи Хуан Игнасио Соидо каза днес, че терористичната групировка е напълно унищожена, но каталунските власти не смятат така. По думите на министъра на вътрешните работи на Каталуния Жоаким Форн с ликвидирането и арестуването на нейни членове е бил нанесен тежък удар по клетката, но \"към настоящия момент не бих казал, че тя е напълно ликвидирана\", цитира думите му ТАСС. Тринайсет души загинаха и 120 бяха ранени, когато ван прегази множество на централния булевард в Барселона \"Ла Рамбла\" в четвъртък. Часове по-късно полицията застреля петима души, които убиха един човек и раниха шестима по същия начин в град Камбрилс.", "date": "2017.08.20", "title": "Издирваният атентатор от Барселона избягал във Франция?"}
{"url": "http://pik.bg/%D0%B2-%D0%B3%D1%8A%D1%80%D1%86%D0%B8%D1%8F-%D1%81%D0%BF%D0%B8%D0%BF%D0%B0%D1%85%D0%B0-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87%D0%B0-%D0%BD%D0%B0-%D0%BF%D0%BE%D0%B6%D0%B0%D1%80%D0%B0-%D0%B2-%D0%BA%D0%BE%D1%80%D1%84%D1%83-news684297.html", "text": "Гръцките власти са арестували 30-годишен мъж по обвинения в палеж, пише вестник Ekathimerini. Предполага се, че той е отговорен за пожара, който избухна в петък в Пирги, намиращ се на остров Корфу. Заподозреният е опитал да запали обработваема земя в района до населеното място. Междувременно големият пожар, който започна по-рано тази седмица на друг йонийски остров, Кефалония, е овладян. Пожарникарите остават в готовност, в случай че пламъците се разгорят отново.", "date": "2017.08.20", "title": "В Гърция спипаха подпалвача на пожара в Корфу"}
{"url": "http://pik.bg/%D0%B2%D0%B8%D1%86%D0%B5%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D1%82%D1%83%D1%80%D1%86%D0%B8%D1%8F-%D0%B1%D0%B5%D0%BA%D0%B8%D1%80-%D0%B1%D0%BE%D0%B7%D0%B4%D0%B0%D0%B3-%D0%B3%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BE%D1%82-%D0%BF%D0%BA%D0%BA-news684277.html", "text": "Вицепремиерът на Турция Бекир Боздаг обвини Германия, че защитава „терористите” от Кюрдската работническа партия (ПКК) и „превратаджиите” от т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция „Догу хабер ажансъ“, цитирана от Фокус. „Терористичната организация ПКК много откровено е защитавана от Германия – заяви Боздаг. - Извършва на нейна територия всякаква пропаганда. Набират се терористи, които да се бият в планината Кандил в Северен Ирак. Осъществява се финансиране на тероризма. До днес не е направила нито една крачка по предадените й от Турция 4 500 досиета на терористи и превратаджии. Дали пък няма намеса от политиката върху съда? Защо не се взема решение по тези досиета?... От друга страна; ясно виждаме, че Германия се е превърнала в убежище на превратаджиите от т. нар. ФЕТО/ПДС. „Гюленистите” бягат в Германия и тя ги покровителства и тях. Всичко това поражда негативното влияние върху отношенията между Турция и Германия“.", "date": "2017.08.20", "title": "Вицепремиерът на Турция Бекир Боздаг: Германия защитава терористите от ПКК"}
{"url": "http://pik.bg/%D0%BB%D0%B5%D0%BA%D0%B0%D1%80%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%B6%D0%B8%D0%B2-%D0%B3%D1%83%D1%89%D0%B5%D1%80-%D0%BE%D1%82-%D1%83%D1%85%D0%BE%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B5%D1%86-news684299.html", "text": "Китайски лекари извадиха жив гекон от ухото на пациент, който отишъл на преглед със силни болки, съобщава агенция ЮПИ. В пуснато в мрежата видео се вижда как докторите от болницата на Гуанджоу в провинция Гуандун показват изкарания жив гущер от ушния канал на китаеца. Болката при него започнала още сутринта, когато се събудил. Оказало се, че животинчето е успяло да пропълзи в ушния канал на мъжа, докато бил заспал. За извършване на процедурата геконът бил успокоен с анестетик, след което лекарите го издърпали с помощта на пинсета. Манипулацията продължила пет минути.", "date": "2017.08.20", "title": "Лекари извадиха жив гущер от ухото на китаец"}
{"url": "http://pik.bg/%D0%BE%D0%BF%D0%B5%D1%80%D0%B0%D1%86%D0%B8%D1%8F-%D0%B2-%D1%81%D0%B5%D0%B2%D0%B5%D1%80%D0%B5%D0%BD-%D0%B0%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD-%D0%B5-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD-%D0%B2%D0%B8%D1%81%D1%88-%D0%BA%D0%BE%D0%BC%D0%B0%D0%BD%D0%B4%D0%B8%D1%80-%D0%BD%D0%B0-%D1%80%D0%B0%D0%B4%D0%B8%D0%BA%D0%B0%D0%BB%D0%BD%D0%BE%D1%82%D0%BE-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%E2%80%9E%D1%82%D0%B0%D0%BB%D0%B8%D0%B1%D0%B0%D0%BD%E2%80%9C-news684280.html", "text": "Един от високопоставените командири на радикалното движение „Талибан“ Мула Мохамад Рахим е бил ликвидиран в Северен Афганистан, съобщава агенция „Синхуа“, позовавайки се на информация на представител на афганистанската полиция. Според информацията, в провинция Джаузджан освен Рахим са били ликвидирани още четирима бойци от движението. Силите за сигурност са атакували укритие на движението „Талибан“, за което са научили от разузнавателните служби. Съобщава се, че при операцията са ранени и шестима членове на „Талибан“.", "date": "2017.08.20", "title": "Операция! В Северен Афганистан е ликвидиран висш командир на радикалното движение „Талибан“"}
{"url": "http://pik.bg/%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%BE-%D0%BD%D0%B0%D1%87%D0%B0%D0%BB%D0%BE-%D0%B7%D0%B0-%D1%8E%D0%B2%D0%B5-%D0%B2-%D0%BA%D0%B0%D0%BB%D1%87%D0%BE%D1%82%D0%BE-news684351.html", "text": "Ювентус започна подобаващо участието си в новото издание на италианския футболен шампионат. Хегемонът на Апенините надигра Каляри в среща от първия кръг на италианската Серия \"А\",пише \"Топспорт\". Феновете на \"Ювентус Стейдиъм\" видяха три безответни попадения, като всички бяха отбелязани във вратата на гостуващия тим. Манджукич и Дибала през първото, както и Гонсало Игуаин през второто полувреме оформиха крайното 3:0. Най-новото попълнение на торинци Матюиди направи дебюта си за тима в днешния ден, като остана на терена двайсетина минути. Единственият отсъстващ от състава на домакините бе Пяца, който е контузен. В състава на гостите се разрази голям скандал непосредствено преди двубоя, след като стана ясно, че нападателят на тима Марко Бориело е преговарял със СПАЛ зад гърба на сардинци. В последните шест мача между двата отбора Ювентус бе постигнал 5 победи, а освен това двата тима бяха записали и едно равенство помежду си. Днес торинци добавиха нов успех към тази своя статистика. Резултатът откри Марио Манджукич, който бе точен след само 12 минути игра. В последната минута на полувремето и Пауло Дибала вкара топката в мрежата за 2:0, а малко по-рано Диего Фариас пропусна да реализира дузпа за Каляри, която можеше да запази известна интрига в сблъсъка. Такава не се появи и през второто полувреме, като в 66-ата минута Игуаин оформи крайното 3:0, като по този начин Старата госпожа започна новия сезон подобаващо.", "date": "2017.08.20", "title": "Шампионско начало за Юве в Калчото"}
{"url": "http://pik.bg/%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%BD%D0%B8%D0%B3%D0%B5%D1%80%D0%B8%D1%8F-%D0%BE%D1%82%D0%BD%D0%BE%D0%B2%D0%BE-%D0%BF%D0%BE%D0%B5-%D1%84%D1%83%D0%BD%D0%BA%D1%86%D0%B8%D0%B8%D1%82%D0%B5-%D1%81%D0%B8-%D1%81%D0%BB%D0%B5%D0%B4-%D1%82%D1%80%D0%B8%D0%BC%D0%B5%D1%81%D0%B5%D1%87%D0%BD%D0%BE-%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D0%BB%D0%BE%D0%BD%D0%B4%D0%BE%D0%BD-news684259.html", "text": "Президентът на Нигерия Мухамаду Бухари се завърна в страната, след като в последните три месеца бе на лечение в Лондон, съобщава AFP, цитиран от Фокус. По-рано през седмицата Бухари обяви, че вече се чувства добре и очаква с нетърпение отново да поеме функциите си. Отсъствието на 74-годишният Мухамаду Бухари за толкова дълго време доведе до напрежение в Нигерия. В страната се появиха призиви той или да се завърне, или да подаде оставка.", "date": "2017.08.20", "title": "Президентът на Нигерия отново пое функциите си, след тримесечно лечение в Лондон"}
{"url": "http://pik.bg/%D1%85%D0%B8%D0%BB%D1%8F%D0%B4%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%B2-%D0%B1%D0%BE%D1%81%D1%82%D1%8A%D0%BD-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%BD%D0%BE%D1%82%D0%BE-%D1%81%D0%BB%D0%BE%D0%B2%D0%BE-news684339.html", "text": "Хиляди се включиха снощи в мирната демонстрация в центъра на Бостън, скандирайки антинацистки слогани и носейки плакати, осъждащи белия национализъм, предава Фокс нюз, цитиран от Фокус. Организаторите се обявиха в подкрепа на свободата на словото и публично се дистанцираха от неонацистите и поддръжниците на превъзходството на бялата раса, които на 12 август протестираха в Шарлътсвил. Освен това днес ще се проведе още една демонстрация, която се организира от консервативни активисти. От полицията отбелязаха, че още в петък в града са били разположени 500 служители: някои с униформи, други под прикритие.", "date": "2017.08.20", "title": "Хиляди протестират в Бостън в защита на свободното слово"}
{"url": "http://pik.bg/%D0%BA%D1%80%D0%B0%D0%BB%D1%8F%D1%82-%D0%B8-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-%D0%BD%D0%B0-%D0%BA%D1%80%D0%B0%D0%BA%D0%B0-%D0%BF%D1%80%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%B2-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-news684326.html", "text": "Испанският крал Фелипе Шести и съпругата му кралица Летисия посетиха пострадали при атентата в Барселона хора, които са настанени в една от болниците в града. спанският крал Фелипе Шести и съпругата му кралица Летисия посетиха пострадали при атентата в Барселона хора, които са настанени в една от болниците в града. 13 души загинаха, а над 100 човека бяха ранени, след като ван се вряза в хора на пешеходна улица в Барселона в четвъртък. Часове по-късно в курорта Камбрилс в Каталуния бе извършено друго нападение, при което бяха ранени седем души, а петимата терористи бяха ликвидирани от полицията. Жена, пострадала при атаката, почина по-късно в болница от раните си. Така жертвите от двата атентата станаха 14, а ранените - близо 130 души.", "date": "2017.08.20", "title": "Кралят и кралицата на Испания на крака при пострадали в атентата в Барселона"}
{"url": "http://pik.bg/%D0%B2%D0%B5%D1%80%D1%81%D0%B8%D1%8F-%D0%B8%D0%B7%D1%87%D0%B5%D0%B7%D0%BD%D0%B0%D0%BB-%D0%B8%D0%BC%D0%B0%D0%BC-%D0%B2-%D0%B8%D1%81%D0%BF%D0%B0%D0%BD%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%BA%D0%BB%D1%8E%D1%87%D0%BE%D0%B2%D0%B0-%D1%84%D0%B8%D0%B3%D1%83%D1%80%D0%B0-%D0%BF%D1%80%D0%B8-%D0%B0%D1%82%D0%B5%D0%BD%D1%82%D0%B0%D1%82%D0%B8%D1%82%D0%B5-news684358.html", "text": "Предполага се, че имам, чийто дом е претърсен като част от разследването на двете смъртоносни атаки с превозни средства в Испания, е радикализиращата сила зад клетката от младежи. Подозира се също, че той е загинал при експлозия, свързана с нападенията. Това съобщи полицейски служител, цитиран от АП. Полицаят е пожелал анонимност, за да разкрие подробности по новите подозрения около имама Абделбаки Ес Сати. Служители на неговата бивша джамия в северния град Рипол, който той напуснал внезапно през юни, днес осъдиха атаките в Барселона и съседния морски курорт Камбрилс. Ръководителят на джамията Али Ясине разказа, че не е виждал Ес Сати откакто той му споделил, че иска да се върне в Мароко за три месеца. По думите на полицейския източник Ес Сати вероятно е загинал в сряда при взрива, разрушил къща южно от Барселона. При двете нападения с превозни средства в Испания загинаха 14 души и бяха ранени над 120.", "date": "2017.08.20", "title": "ВЕРСИЯ! Изчезнал имам в Испания може да е ключова фигура при атентатите"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%BB%D0%B5%D0%BB%D1%8F-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8%D1%8F-%D1%84%D1%83%D1%82%D0%B1%D0%BE%D0%BB%D0%B5%D0%BD-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B4%D0%B0%D0%BD%D0%B8-%D0%B0%D0%BB%D0%B2%D0%B5%D1%88-%D1%81%D0%B5-%D1%83%D0%B4%D0%B0%D0%B2%D0%B8-news684279.html", "text": "Лелята на 34-годишния футболист на Пари Сен Жермен и на националния тим на Бразилия Дани Алвеш се е удавила в река Сан Франсиску, щата Баия, съобщава бразилското издание Globo Esporte. Според информацията, след като научила за трагедията с 46-годишната си сестра, на майката на Дани Алвеш и прилошало, като е била приета в болница. Заради семейната трагедия Дани Алвеш ще пропусне мача на Пари Сен Жермен от третия кръг на шампионата на Франция срещу Тулуза утре вечер.", "date": "2017.08.20", "title": "Трагедия! Леля на бразилския футболен национал Дани Алвеш се удави"}
{"url": "http://pik.bg/%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F-%D0%B2-%D0%B1%D0%B0%D0%BD%D0%B3%D0%BB%D0%B0%D0%B4%D0%B5%D1%88-%D0%B2%D0%B7%D0%B5%D1%85%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-82-%D0%B4%D1%83%D1%88%D0%B8-5-%D0%BC%D0%B8%D0%BB%D0%B8%D0%BE%D0%BD%D0%B0-%D1%81%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-news684359.html", "text": "Над 5 милиона души в Бангладеш са блокирани, след като наводнения, предизвикани от мусонни дъждове, потопиха над една трета от южноазиатската страна и отнеха живота на най-малко 82 човека, съобщиха снощи властите, цитирани от ДПА. Много от жертвите са се удавили, а други са били ухапани от змии или ударени от ток, уточни представител на службата за управление при бедствия. Общо 27 от 64 административни района, което е над 35 процента от сушата в страната, са наводнени от миналата седмица. Редица ферми и обработваеми земи на север и североизток са отмити от реки, придошли от съседна Индия. Броят на засегнатите хора е 5,14 милиона. Над 650 000 хектара земеделски земи са под вода.", "date": "2017.08.20", "title": "Наводнения в Бангладеш взеха живота на 82 души, 5 милиона са блокирани"}
{"url": "http://pik.bg/%D0%BD%D0%B0%D1%80%D0%BE%D0%B4%D0%B5%D0%BD-%D0%B2%D0%BE%D1%82-23-%D0%BE%D1%82-%D0%B1%D1%80%D0%B8%D1%82%D0%B0%D0%BD%D1%86%D0%B8%D1%82%D0%B5-%D0%BD%D0%B5-%D0%B8%D1%81%D0%BA%D0%B0%D1%82-%D0%BA%D0%B0%D0%BC%D0%B8%D0%BB%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BA%D1%80%D0%B0%D0%BB%D0%B8%D1%86%D0%B0-news684357.html", "text": "Надеждите на принц Чарлз съпругата му Камила да бъде кралица, след като той бъде коронован, бяха помрачени от поредното проучване по въпроса сред британците. Оказва се, че едва 19% от населението смята, че тя е подходяща за поста, съобщава „Новини Лондон“. С наближаването на 20-ата годишнина от смъртта на бившата му съпруга, принцеса Даяна, Чарлз се подготвя за серия от медийни заглавия срещу него и Камила. Проучването, според което британците масово са против това тя да стане кралица след смъртта на Елизабет II, е само едно от тях. Според запознати източници, Чарлз се надява не просто да доживее моментът, когато ще бъде крал, но и тогава Камила да бъде до него - като кралица.", "date": "2017.08.20", "title": "НАРОДЕН ВОТ! 2/3 от британците не искат Камила да стане кралица"}
{"url": "http://pik.bg/%D0%B2%D0%B0%D0%B6%D0%BD%D0%BE-%D1%87%D0%B0%D0%BA%D0%B0-%D0%BD%D0%B8-%D0%BF%D0%B5%D0%BA---%D0%B6%D0%B8%D0%B2%D0%B0%D0%BA%D1%8A%D1%82-%D1%83%D0%B4%D1%80%D1%8F-38-%D0%B3%D1%80%D0%B0%D0%B4%D1%83%D1%81%D0%B0-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D1%81%D0%B5%D0%B4%D0%BC%D0%B8%D1%86%D0%B0%D1%82%D0%B0-%D1%89%D0%B5-%D0%B5-%D0%BF%D1%80%D0%BE%D1%85%D0%BB%D0%B0%D0%B4%D0%BD%D0%BE%E2%80%A6-news684332.html", "text": "Днес времето отново ще слънчево и горещо. Ще духа слаб, в Източна България и Дунавската равнина до умерен вятър от изток-североизток. Максимални температури между 30° и 35°, в крайните югозападни райони до 38°. Това съобщи за „Фокус” синоптикът Христо Христов от Националния институт по метеорология и хидрология (НИМХ) при Българската академия на науките (БАН). Атмосферното налягане ще бъде около средното за август. През деня слабо ще се понижи. Над Черноморието ще бъде слънчево с до умерен вятър от изток-североизток. Максималните температури ще са 29-32°. Температурата на морската вода е 25°-26°. Вълнението на морето ще бъде 2-3 бала. Над планините също ще бъде слънчево. В следобедните часове ще има незначителна купеста облачност. Ще духа до умерен североизточен вятър. Максималната температура на височина 1200 метра ще бъде около 25°, на 2000 метра – около 17°. През нощта срещу понеделник и в понеделник от запад на изток ще премине студен атмосферен фронт. На много места ще превали и прегърми, по-интензивни ще са явленията в западната половина от страната. Вятърът ще се ориентира от северозапад, ще се усили и с него ще започне захлаждане. Температурите в Западна България ще се понижат съществено и максималните ще са 20-23°, докато на изток все още ще достигат 28°-30°. Във вторник все още на места ще има превалявания, главно в Североизточна България и в Родопите с гръмотевици, ще бъде ветровито и сравнително хладно. В сряда вече ще е почти без валежи, с променлива облачност. Вятърът ще отслабва, ще започне повишение на температурите.", "date": "2017.08.20", "title": "ВАЖНО! Чака ни пек - живакът удря 38 градуса! В началото на седмицата ще е прохладно…"}
{"url": "http://pik.bg/%D0%B8%D0%B2%D0%B0%D0%BD-%D0%BB%D0%B8%D0%BB%D0%BE%D0%B2-%D0%BE%D1%81%D1%8A%D1%89%D0%B5%D1%81%D1%82%D0%B2%D0%B8-%D1%82%D1%80%D0%B0%D0%BD%D1%81%D1%84%D0%B5%D1%80-news684331.html", "text": "Един от най-добрите български баскетболисти през последните години Иван Лилов има нов отбор. През следващия сезон гардът отново ще играе в Унгария, но за тима на Дебрецен, съобщи \"БГ баскет\" За последно Лилов носи екипа на Сегед. Той се представи много силно за вече бившия си отбор и в 34 мача се отчете средно с по 19.1 точки. Баскетболистът стигна полуфинал за Купата и бе участник в Мача на звездите в унгарското първенство. В кариерата си Иван Лилов е играл още за Балкан, Лукойл Академик, Рилски спортист, Олин Едирне, Фени Индустри Кавадарци, Газ Метан Медиаш, Киети и Латина.", "date": "2017.08.20", "title": "Иван Лилов осъществи трансфер"}
{"url": "http://pik.bg/%D0%B2%D0%BD%D0%B8%D0%BC%D0%B0%D0%BD%D0%B8%D0%B5-%D1%81%D0%BB%D1%8A%D0%BD%D1%87%D0%B5%D0%B2%D0%BE%D1%82%D0%BE-%D0%B7%D0%B0%D1%82%D1%8A%D0%BC%D0%BD%D0%B5%D0%BD%D0%B8%D0%B5-%D0%B2%D0%B5%D1%89%D0%B0%D0%B5-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%B2%D0%BE%D0%B4%D0%B0%D1%82%D0%B0-%D1%81%D1%82%D0%B0%D0%B2%D0%B0-%D0%BE%D1%82%D1%80%D0%BE%D0%B2%D0%BD%D0%B0-news684105.html", "text": "Безспорно най-забележителното явление за 2017 г. ще бъде пълното слънчево затъмнение на 21 август, което ще се наблюдава от Северна Америка и северната част на Южна Америка. То вече е наричано от много медии „Великото слънчево затъмнение“. Пътят на лунната сянка ще премине през северните части на Тихия океан, ще прекоси САЩ и по-точно – щатите Орегон, Айдахо, Монтана, Уайоминг, Небраска, Канзас, Айова, Мисури, Илинойс, Кентъки, Тенеси, Джорджия, Северна Каролина и Южна Каролина, след което ще продължи през централните части на Атлантическия океан, обясняват физиците. По думите им пълната фаза на затъмнението ще започне в 19:48:36 ч. и ще завърши в 23:02:34 ч. българско официално време. „Очаква се изключително много хора – вероятно милиони туристи – да посетят Съединените щати, за да наблюдават явлението. Екипи от български астрономи любители също планират пътуване до САЩ заедно с нужната им техника за наблюденията“, казват научните спецове. Последното пълно слънчево затъмнение, наблюдавано от Северна Америка,  е било на 26 февруари 1979 г. Според астрологичните теории всяко слънчево затъмнение увеличава напрежението в обществото, тъй като в този период съзнанието е замъглено, разумът се ориентира зле в събитията. В периода на влиянието на затъмнението се увеличава вероятността от катастрофи: войни, пожари, самолетни катастрофи или необичайни метеорологични явления. Въздействието се усеща две седмици преди и още две седмици след настъпването на затъмненията. Слънчевото затъмнение, което настъпва след лунното, показва, че събитията ще се случват тайно, ще се наблюдават неопределени брожения в колективите. Особеност на това затъмнение е, че Слънцето се намира в квадратура с Лилит. Съзнанието е замъглено. Вследствие на това се усилват напрежението, радикализмът и агресивността, проявява се неудовлетвореното его на политиците и държавните ръководители, което води до скандали и трагедии. Неадекватните постъпки и решения, взети в периода на затъмнението, ще имат сериозни последствия в бъдеще. Древните народи, а и някои настоящи религиозни течения, са придавали особен смисъл на слънчевите затъмнения. Според тях тези явления са носели потенциална пряка и косвена вреда за здравето. Например по време на затъмнението на бременните не се е позволявало да излизат извън домовете си, за да не се увреди плодът. Индусите смятали, че водоизточниците и храната, оставена на открито, стават отровни.Съвременната научна реалност отхвърля тези вярвания. Затова пък има друга реална опасност за здравето по време на слънчевите затъмнения. Тя е пряка и се отнася до зрителния анализатор. Изниква въпросът какво е по-особеното на слънчевата светлина по време на явлението, която при това е дефицитна? Нормално, при насочване на погледа към Слънцето, силната светлина задейства регулаторна верига в мозъка, довеждаща до свиването на зениците. ", "date": "2017.08.20", "title": "ВНИМАНИЕ! Слънчевото затъмнение вещае катастрофи, водата става отровна "}
{"url": "http://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D1%83%D0%B1%D0%B8%D1%85%D0%B0-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D1%81%D0%B8%D0%BB%D0%BE%D0%B2-%D1%82%D1%80%D0%B8%D0%B1%D0%BE%D0%B9-%D0%BF%D1%80%D0%B5%D0%B4-%D0%BE%D1%87%D0%B8%D1%82%D0%B5-%D0%BD%D0%B0-%D0%B1%D0%B5%D0%B7%D1%83%D1%87%D0%B0%D1%81%D1%82%D0%BD%D0%B8-%D1%81%D0%B2%D0%B8%D0%B4%D0%B5%D1%82%D0%B5%D0%BB%D0%B8-%D0%B2%D0%B8%D0%B4%D0%B5-news684369.html", "text": "В Хабаровск загина нелепо световният и европейски шампион по силов трибой в категория до 120 кг Андрей Драчов. Според приятели на спортиста, той е бил пребит до смърт след пререкание с група млади мъже, съобщава ИА AmurMedia. Днес сутринта в кафене \"Галерия\" в Хабаровск един от присъстващите е започнал да го провокира \"да си премерят силите\", съобщава изданието. Спортистът му предложил да се успокои и да изяснят отношенията си на \"трезва глава\" - с боксови ръкавици на ринга. Но пияният мъж налетял на Андрей. Двамата излезли навън, а нападателят извикал и приятелите си. Видео, заснето от очевидци на фаталното сбиване, показва, че пияният нападател рита спортиста няколко пъти в главата, а след това го довършва с удари с юмруци. Едва когато шампионът престава да се съпротивлява, един от аверите на бияча се опитва да го спре. През цялото време на боя наоколо има млади яки мъже, както и охрана от кафенето. Никой не се намесва, за да предотврати смъртоносния финал. На място пристига линейка, която откарва 32-годишния шампион в болница. За съжаление той издъхва в реанимацията. \"Днес сутринта убиха известния в Русия и чужбина спортист Андрей Драчов. Убиха го до смърт тълпа нечовеци! А той беше невероятно добър човек\", написа във Фейсбук приятелят на спортиста Артьом Баснин.", "date": "2017.08.20", "title": "ПЪРВО В ПИК! Убиха световен шампион по силов трибой пред очите на безучастни свидетели (ВИДЕО 18+)"}
{"url": "http://pik.bg/%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D1%89%D0%B5-%D0%BF%D0%BE%D1%81%D0%B5%D1%82%D0%B8-%D0%B9%D0%BE%D1%80%D0%B4%D0%B0%D0%BD%D0%B8%D1%8F-%D1%82%D1%83%D1%80%D1%86%D0%B8%D1%8F-%D0%B8-%D1%83%D0%BA%D1%80%D0%B0%D0%B9%D0%BD%D0%B0-news684367.html", "text": "Американският министър на отбраната Джеймс Матис ще посети Йордания, Турция и Украйна, съобщава иранският телевизионен канал Press TV, цитиран от Фокус. По време на визитата са планирани срещи с украинския президент Петро Порошенко и министъра на отбраната на Украйна Степан Полторак. Срещата ще се състои по време на отбелязването на украинския Ден на независимостта. „По време на тази среща, министърът ще потвърди пред украинските ни партньори, че САЩ е твърдо ангажиран с целта за възстановяване на суверенитета и териториалната цялост на Украйна, както и засилването на стратегическото отбранително партньорство между двете страни“, се казва в изявление от Пентагона. Преди визитата си в Украйна, Джеймс Матис ще бъде в Турция и Йордания, където ще бъде обсъдена въздушната кампания срещу последните анклави на „Ислямска държава“ в Сирия и Ирак.", "date": "2017.08.20", "title": "Американският министър на отбраната ще посети Йордания, Турция и Украйна"}
{"url": "http://pik.bg/%D1%8E%D1%81%D0%B5%D0%B9%D0%BD-%D0%B1%D0%BE%D0%BB%D1%82-%D1%81%D0%B8-%D1%81%D0%BF%D1%80%D0%B5%D1%82%D0%BD%D0%B0%D0%BB-%D0%B7%D0%B4%D1%80%D0%B0%D0%B2-%D0%BA%D1%83%D0%BF%D0%BE%D0%BD-%D0%B2-%D0%BB%D0%BE%D0%BD%D0%B4%D0%BE%D0%BD%D1%81%D0%BA%D0%B8-%D0%B1%D0%B0%D1%80-%D0%B7%D0%B0-%D0%BA%D1%80%D0%B0%D1%8F-%D0%BD%D0%B0-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B8-%D0%BA%D0%B0%D1%80%D0%B8%D0%B5%D1%80%D0%B0-news684398.html", "text": "Осемкратният олимпийски шампион в спринтовите дисциплини от леката атлетика Юсейн Болт от Ямайка отбеляза края на състезателната си кариера след Световното първенство в Лондон, със здраво парти в един от баровете в Лондон,съобщава The Mirror. Според информацията атлетът платил сметка от 7 030 паунда, като 500 паунда от сумата били за чай. Болт и компанията му пресушили пет бутилки шампанско Dom Pérignon. Отбелязва се, че две от бутилките били от най-скопото в бара – 940 паунда всяка. Атлетът поръчал още бутилка водка за 570 паунда, три бутилки коняк от по 500 паунда, както и безалкохолни.", "date": "2017.08.20", "title": "Юсейн Болт си спретнал здрав купон в лондонски бар за края на състезателната си кариера"}
{"url": "http://pik.bg/%D1%87%D0%B5%D0%BB%D0%B5%D0%BD-%D0%BE%D0%BF%D0%B8%D1%82-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%83%D1%81%D0%BA%D0%B0-%D0%BF%D0%BE%D0%BC%D0%B0%D0%B3%D0%B0%D0%BB%D0%BE-%D0%B7%D0%B0-%D0%BC%D0%B0%D1%81%D1%82%D1%83%D1%80%D0%B1%D0%B0%D1%86%D0%B8%D1%8F-news684365.html", "text": "Украйна сериозно се заема с \"борбата\" за издигането на сексуалната култура на населението. На пресконференция, посветена на празнуването на поредния Ден на независимостта, един от журналистите задава въпрос на министъра на културата как ще коментира новината, че правителството смята да издава помагала за културата в секса. Репортерът пита още как министър Нишчук се отнася към идеята да има и брошура \"Културата на мастурбацията\". Както съобщава \"Комсомольская правда\", въпросът внася оживление в аудиторията, но министърът съвсем не се смущава и отговаря абсолютно сериозно. Той потвърждава, че в случая \"няма никакви бариери\" и действително има планове да бъде издадена такава секс-брошура. \"Ако това е красиво, етично и нужно за хората, можем да привлечем и Министерството на здравето, за да сме напълно коректни в нашите помагала... Ако в това има здравен смисъл и култура, а също и вкус - това е разкошно, в крайна сметка. Ако в това всичко е красиво и здравословно за човешкия организъм, за живота, за обществото, защо да не го направим\", отговаря министърът на културата Нишчук.", "date": "2017.08.20", "title": "ЧЕЛЕН ОПИТ! Украйна пуска помагало за... мастурбация"}
{"url": "http://pik.bg/%D0%BF%D0%B0%D1%82%D1%80%D0%B8%D0%B0%D1%80%D1%85-%D0%BD%D0%B5%D0%BE%D1%84%D0%B8%D1%82-%D0%BE%D1%82%D0%B8%D0%B2%D0%B0-%D0%B2-%D1%81%D0%B0%D0%BC%D0%BE%D0%BA%D0%BE%D0%B2-%D0%B7%D0%B0-%D0%BF%D1%80%D0%B0%D0%B7%D0%BD%D0%B8%D0%BA%D0%B0-%D0%BD%D0%B0-%D0%B3%D1%80%D0%B0%D0%B4%D0%B0-news684343.html", "text": "Патриарх Неофит отива в Самоков за празника на града Негово Светейшество Български патриарх и Софийския митрополит Неофит ще посети Самоков за празника на града - 21 август, когато Православната църква отбелязва паметта на свещеномъченик Симеон Самоковски - покровител на града. Това съобщиха от пресцентъра на Св. Синод на БПЦ. Свещеномъченик Симеон Самоковски (със светско име Симеон Попович) става Самоковски митрополит през есента на 1734 г. През 1737 г. е арестуван от турците, окован и хвърлен в тъмница, измъчван и мъченически загинал на 21 август същата година. Погребан е в притвора на Бельовата църква край града. През 1994 г. при археологически разкопки, вляво зад вратата, е открит гроба с част от мощите на мъченика, част от св. Евангелие, митрополитския му жезъл и златоткана архиерейска одежда. В навечерието на празника, на 20 август (неделя) в Бельова църква „Рождество Богородично“, където е гробът на светеца, ще бъде отслужена архиерейска св. Литургия, оглавявана от Негово Преосвещенство Адрианополски епископ Евлогий – игумен на Рилската св. обител. След литургията ще бъде извършен празничен водосвет и освещаване и раздаване на благословена храна. На 21 август сутринта в Бельова църква ще бъде отслужена св. Литургия от духовниците от Самоковска духовна околия. В 19.30 ч. Негово Светейшество патриарх Неофит в качеството му на Софийски митрополит ще оглави Молебен и празничен водосвет в центъра на гр. Самоков. Очаква се празникът да бъде уважен и от държавния глава президента Румен Радев и други официални лица. Денят ще завърши с концертна програма на градския площад.", "date": "2017.08.20", "title": "Патриарх Неофит отива в Самоков за празника на града"}
{"url": "http://pik.bg/%D0%B4%D0%BD%D0%B5%D1%81-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8-%D1%87%D0%B8%D0%B5%D1%82%D0%BE-%D0%B8%D0%BC%D0%B5-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%B8%D0%B7%D0%BC%D0%BE%D0%BB%D0%B5%D0%BD-%D0%BE%D1%82-%D0%B1%D0%BE%D0%B3%D0%B0-news684366.html", "text": "Отбелязваме неделя след Петдесетница. Неделя след Успение Богородично. Днес почитаме пророк Самуил. Пророк Самуил бил последният съдия по времето, когато израилтяните се управлявали от съдии, а не от царе. Още 3-годишен той бил заведен от майка си Ана в храма и посветен да служи на господ. Господ го благословил и всички в Израел го почитали като пророк. Когато остарял, отстъпил на синовете си част от властта си. Ала синовете му били алчни и несправедливи. Недоволни от тях, народните старейшини помолили Самуил да избере цар, както е у всичките народи.", "date": "2017.08.20", "title": "Днес празнуват всички, чието име означава Измолен от Бога!"}
{"url": "http://pik.bg/%D0%B4%D0%BE%D0%B1%D1%80%D0%B8-%D0%BD%D0%BE%D0%B2%D0%B8%D0%BD%D0%B8-%D0%B7%D0%B0-%D0%BC%D1%8A%D1%80%D0%B8-news684327.html", "text": "Анди Мъри отказа участие от \"Мастърс 1000\" турнирите в Монреал и Синсинати заради контузия, но по всичко личи, ще се успее да се възстанови навреме за последния за сезона турнир от Големия шлем - US Open. Според журналиста Стюърт Фрейзър, шотландецът ще лети за Ню Йорк в началото на идната седмица и ще се подготвя на \"Флашинг Медоузѝ\". Именно в Ню Йорк Мъри спечели първата си титла от Големия шлем. Това се случи през 2012, а миналата година отпадна на четвъртфиналите, където беше спрян от Кей Нишикори. В понеделник Мъри ще сдаде първото място в света на Рафаел Надал. За последно великобританецът игра на Уимбълдън, където не успя да защити трофея си. Под въпрос за US Open към този момент остават шампионът от 2014 Марин Чилич и канадецът Милош Раонич. Аут до края на сезона са актуалният притежател на трофея от Ню Йорк Стан Вавринка, финалистът от миналата година Новак Джокович и най-добрият азиатски тенисист Кей Нишикори. Роджър Федерер, който има две титли от Големия шлем през сезона, се възстановява от контузия, но най-вероятно ще играе в Ню Йорк, акцентира \"Тенис 24\". US Open 2017 започва на 28-и август.", "date": "2017.08.20", "title": "Добри новини за Мъри!"}
{"url": "http://pik.bg/%D1%82%D1%83%D1%80%D1%86%D0%B8%D1%8F-%D0%BE%D0%B1%D1%8F%D0%B2%D0%B8-%D1%87%D0%B5-%D0%BD%D1%8F%D0%BC%D0%B0-%D1%81%D1%82%D1%80%D0%B0%D0%BD%D0%B0-%D0%BA%D0%BE%D1%8F%D1%82%D0%BE-%D0%B4%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%B1%D0%BE%D1%80%D0%B8-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D1%81%D0%B0%D0%BC%D0%B0-news684362.html", "text": "Говорител на турския президент Ердоган заяви, че нито една страна на света, не може да се бори срещу тероризма самостоятелно, съобщава анадолската агенция, цитирана от фокус. „Нападението в Барселона шокира света и ни припомни още веднъж, че нито една страна не може да се бори с тероризма сама“, заяви говорителят на турския президент Ибрахим Калин. Турският представител добави, че международното сътрудничество е „ключът към успеха“ в борбата срещу тероризма. „За съжаление, безотговорната политика и популизмът пречат на напредъка в тази сфера, тъй като някои определени страни правят фалшивото разграничение между добри и лоши терористи“, каза той. Ибрахим Калин разкритикува подкрепата за кюрдските милиции и групи в Сирия и Ирак, които според него също са терористи.", "date": "2017.08.20", "title": "Турция обяви, че няма страна, която да може да се бори срещу тероризма сама"}
{"url": "http://pik.bg/%D1%87%D0%B5%D1%82%D0%B8%D1%80%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BF%D1%80%D0%B8-%D0%B2%D0%B7%D1%80%D0%B8%D0%B2-%D0%B2-%D0%BA%D0%BE%D1%80%D0%B0%D0%B1%D0%BE%D1%81%D1%82%D1%80%D0%BE%D0%B8%D1%82%D0%B5%D0%BB%D0%B5%D0%BD-%D0%B7%D0%B0%D0%B2%D0%BE%D0%B4-%D0%B2-%D1%8E%D0%B6%D0%BD%D0%B0-%D0%BA%D0%BE%D1%80%D0%B5%D1%8F-news684373.html", "text": "Четирима души са загинали при взрив в корабостроителен завод в град Чханвон, Югоизточна Корея, съобщава агенция „Рьонхап“. Според информацията инцидентът е станал на строящ се нефтен танкер. Причините за взрива се уточняват. Танкерът се произвежда по поръчка от Гърция, като трябваше да бъде предаден през октомври.", "date": "2017.08.20", "title": "Четирима загинали при взрив в корабостроителен завод в Южна Корея"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B0%D0%BD%D0%B4%D1%80%D0%B5%D0%B9-%D0%BA%D0%BE%D0%BD%D1%87%D0%B0%D0%BB%D0%BE%D0%B2%D1%81%D0%BA%D0%B8-%D1%81-%D0%B8%D0%B7%D0%B2%D1%8A%D0%BD%D0%B1%D1%80%D0%B0%D1%87%D0%BD%D0%B0-%D0%B4%D1%8A%D1%89%D0%B5%D1%80%D1%8F-%D0%BD%D0%B0%D1%83%D1%87%D0%B8%D0%BB-%D0%B7%D0%B0-%D0%BD%D0%B5%D1%8F-%D1%81%D0%BB%D0%B5%D0%B4-17-%D0%B3%D0%BE%D0%B4%D0%B8%D0%BD%D0%B8-news684405.html", "text": "Ирина Бразговка. Даря Михалкова разказва за първата си задочна среща с баща си. Режисьорът узнал, че има дъщеря от \"анонимен доброжелател\". Без да се колебае, той веднага се обадил на Ирина и поискал да говори с дъщеря им. \"До ден днешен сърцето ми замира като си спомня как татко \"влетя\" в съдбата ми. Това се случи в края на 90-те\", споделя Даря. \"Татко се свърза с нас и ни предложи помощ. Прекрасно си спомням първото му позвъняване. Това, според мен, е най-героичната постъпка на Кончаловски\", добавя тя. Режисьорът не поискал веднага ДНК тест за бащинство и не вдигнал скандал защо майката на Даря не му е споделила, че имат дъщеря. Обещал да подкрепя и защитава Даря. \"Дотогава смятах, че да спасиш котенце или защитиш момиче е подвиг. След това разбрах, че това е нищо в сравнение с начина, по който постъпи той. Да припознаеш родната си дъщеря без всякакви проверки - на такава постъпка е способен само силен мъж\", категорична е Даря. \"Той започна да се интересува от семейството ни, да разпитва как живеем. С времето се запозна и с шестимата си внуци. С една дума - от първия ден Андрей Сергеевич прие всичките си \"внезапни\" роднини с отворени обятия\", добавя младата жена. Тя не без гордост споделя, че в автобиографичната си книга Андрей Кончаловски посвещава специална глава на нея, озаглавена \"Даша\". Тя смята, че Андрей Кончаловски навършва 80 години днес, 20 август 2017 г. Режисьорът има пет брака и пет деца. Семейството на световноизвестния режисьор Андрей Кончаловски явно е орисано да е многолюдно. И той, и брат му - не по-малко известния Никита Михалков имат по няколко брака зад гърба си и многолюдна челяд. Оказва се обаче, че Кончаловси има и извънбрачна дъщеря. За която узнава едва след... 17 години, съобщава Стар.хит.  Момичето се ражда от връзката на Кончаловски с актрисата", "date": "2017.08.20", "title": "САМО В ПИК! Андрей Кончаловски с извънбрачна дъщеря! Научил за нея след... 17 години "}
{"url": "http://pik.bg/%D0%BC%D0%BB%D0%B0%D0%B4%D0%B5%D0%B6-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8-%D0%B6%D0%B5%D1%81%D1%82%D0%BE%D0%BA%D0%BE-%D0%BA%D1%80%D0%B0%D0%B9-%D1%80%D0%B0%D0%B4%D0%BE%D0%BC%D0%B8%D1%80-news684394.html", "text": "Младеж пострада при пътнотранспортно произшествие в Радомирско. Инцидентът е станал в четвъртък около 20,30 ч. на пътя от село Касилаг за село Кондофрей. Лек автомобил „Фолксваген Пасат“, шофиран от столичанина Андрей Асенов /20 г./, се преобърнал в крайпътна нива. Той имал спътник, 16-годишно момче, също от столицата. Двамата са закарани в МБАЛ „Р. Ангелова“, където било установено, че шофьорът е с различни травми, а непълнолетният е без наранявания. По-късно 20-годишният бил закаран в „Пирогов“, където медиците констатирали фрактура на таза и наранявания по лицето, без опасност за живота. Взета му е кръвна проба за химичен анализ. Органите на реда установили, че е шофирал колата без книжка, която му била отнета. Започнато е досъдебно производство и работата продължава.", "date": "2017.08.20", "title": "Младеж без книжка се потроши жестоко край Радомир"}
{"url": "http://pik.bg/%D0%BF%D1%80%D0%BE%D0%BA%D0%BE%D0%B1%D0%B5%D0%BD-%D0%BD%D0%B0%D0%B4%D0%BF%D0%B8%D1%81-%D0%BF%D0%BE%D1%81%D1%80%D0%B5%D1%89%D0%B0-%D1%82%D0%BE%D1%82%D0%BE%D0%BC%D0%B0%D0%BD%D0%B8%D0%B0%D1%86%D0%B8%D1%82%D0%B5-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE-%D1%81%D0%B5%D0%BB%D0%BE-%D1%81%D0%BD%D0%B8%D0%BC%D0%BA%D0%B8-news684400.html", "text": "Стряскащ надпис посреща тотоманиаците в пловдивско село. Не е ясно дали сужителят на пункта или някой друг е претърпял посегатество върху лично имущество – в случая – стол, но крадецът е засипан със закани – да хване маясъл и сърбежи. Надписът е огромен и стои точно на вратата на пункта.  И има само две правописни грешки, съобщава \"Трафик Нюз\". Освен това служителят е намерил радикално решение срещу високите температури, които продължават да ни морят. Той е съкратил драстично работното време, ограничавайки го само в сутрешните по-прохладни часове.", "date": "2017.08.20", "title": "Прокобен надпис посреща тотоманиаците в пловдивско село (СНИМКИ)"}
{"url": "http://pik.bg/%D0%BE%D0%B1%D0%B5%D1%89%D0%B0%D0%BD%D0%B8%D0%B5-%D0%B2%D0%BB%D0%B0%D1%81%D1%82%D0%B8%D1%82%D0%B5-%D1%89%D0%B5-%D1%81%D1%8A%D0%B7%D0%B4%D0%B0%D0%B4%D0%B0%D1%82-%D1%84%D0%BE%D0%BD%D0%B4-%D0%B7%D0%B0-%D1%80%D0%B5%D0%B4%D0%BA%D0%B8%D1%82%D0%B5-%D0%B1%D0%BE%D0%BB%D0%B5%D1%81%D1%82%D0%B8-news684276.html", "text": "В последните години за все повече редки заболявания държавата обещава безплатно лечение. Цялостното и адекватно лечение, обаче, нерядко остава само на хартия. Липсват възможности за рехабилитация, социална адаптация, ранна диагностика. Голяма част от болните имат сериозни проблеми с освидетелстването. След дългогодишни заявки, от Министерството на здравеопазването най-накрая обещаха да създадат Фонд за редките болести. Кога ще заработи въпросният фонд, как ще промени грижата за болните с редки диагнози и дали ще осигури безплатна терапия за повече пациенти – от министерството засега отказват да пояснят, съобщава Нова телевизия. Обясняват само, че Фондът ще се занимава само с лечение. За проблемите, свързани с ранната диагностика и реабилитацията щяло да се мисли тепърва.", "date": "2017.08.20", "title": "ОБЕЩАНИЕ! Властите ще създадат фонд за редките болести"}
{"url": "http://pik.bg/%D0%BB%D0%BE%D1%88%D0%B0-%D0%BD%D0%BE%D0%B2%D0%B8%D0%BD%D0%B0-7-%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D1%87%D0%B5%D0%BD%D1%86%D0%B5-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%BE-%D1%81%D0%BB%D0%B5%D0%B4-%D0%B0%D1%82%D0%B5%D0%BD%D1%82%D0%B0%D1%82%D0%B0-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B2%D1%81%D0%B5-%D0%BE%D1%89%D0%B5-%D0%B5-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD-news684411.html", "text": "Информацията, че 7-годишното момченце, което изчезна след терористичните атаки в Барселона, е намерено живо в местна болница не са истина, съобщава „Гардиън”, позовавайки се на специално съобщение от градската полиция. Информациите, които тръгнаха от съобщение в испанското издание „Ел Паис”, че момченцето е намерен в болница, бяха опровергани от каталонската полиция, чрез съобщение в Туитър, цитирано от \"Фокус\". Джулиан Алесандро Кадман, който има двойно автстрало-британско гражданство, е изчезнал, след като майка му го е изгубила от поглед по време на хаоса след терористичната атака на булевард „Ла Рамблас” в каталонската столица.", "date": "2017.08.20", "title": "ЛОША НОВИНА! 7-годишното момченце, изчезнало след атентата в Барселона, все още е в неизвестност!"}
{"url": "http://pik.bg/%D0%BD%D0%BE%D0%B2%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0-%D0%B8%D0%B7%D0%BC%D0%B0%D0%BC%D0%B0-%D0%B4%D0%B0-%D0%BE%D0%B3%D1%80%D0%B0%D0%B1%D0%B8%D1%88-%D0%BE%D0%B3%D1%80%D0%B0%D0%B1%D0%B5%D0%BD%D0%B8-news684445.html", "text": "Да ограбиш ограбен – мафията на защитниците на пострадали от инвестиционни мафиоти е не по-малко страшна. Повторното ограбване на хора, които един път са изгорели в инвестиционни пирамиди и от незаконни посредници е в ход. Не можем да сме категорични, че компанията „Нет енд Ло“ ООД, собственик на марката Warning Trading , която си е поставила за цел „борбата срещу финансовите измами и търговските спорове“ цитат от сайта й е мафиотска, но все пак трябва да сме предпазливи и най-вече информирани, ако решим да й се доверим. Но вече има няколко сигнала за повторно ограбване под формата на обещана, но невъзможна помощ от Всичко е с претенциите за максимална прозрачност и достъпност. На фирмения й сайт се набива на очи пакета „Broker Defense“, това е „касичката“, която пълните, за да ви защитят като жертва на финансова измама, без да имат и най-малко желание, а и възможност, да направят нещо за вас. С тази ужасяваща действителност се е сблъскал и изгорял при инвестициите си пишман инвеститор, пожелал анонимност поради това, че все още чака, макар и напразно, съдействие от . Подмамен от Интернет реклама потърпевшият решил да става инвеститор без да има каквато и да било подготовка. Вложил 1000 долара и какво било учудването му, когато за броени дни те взели да нарастват до 1200, 1300, над 1400 щатски банкноти. После разбрал, че става дума за електронна платформа, която автоматично генерира тези потенциални бързи печалби, за да зариби мераклията и да изсмуче доста по-големи пари. Подведен от надеждите за светкавично забогатяване, пишман инвеститорът решил да направи удара на живота си и вкарал с лекота 10 000 долара. Тук нещата обаче се объркват. Броени дни след това получил съобщение, че сметката му е закрита. Поради липса на средства по нея… Човекът потърсил компетентна помощ от свои приятели. Обяснили му, че съответният инвестиционен посредник, за да купи от някоя позиция му трябват доста повече пари от жалките 10 хил. долара на нашия герой. За целта посредникът събирал парите на много инвеститори, но като не стигат, им давал назаем доста по-големи по размер средства на фонда. По тази схема, ако купеният пакет излезел на червено, фондът страдал минимално поради мащаба си и защото си прибирал от длъжниците по заема инвестираните пари. Ударът се поемал от дребните акционери, чиито инвестирани пари реално се стопявали от негативните котировки и от автоматичното прибиране на вземанията на фонда. И в един недалечен ден, идва съобщението, че сметката ви се закрива, защото е паднала под санитарния минимум от 100 долара, например. Както и да е, сами очи гледали, сами плакали. Но да ти приберат пари срещу несъществуваща услуга за втори път под формата на съдействие, защита ило помощ – изберете си удобно за вас понятие – си е чист пладнешки грабеж. Ето разказа на повторно ужиления: „Свързах се с Warning Trading някъде през март. Хванах се за сламка. Те се превърнаха в последната ми надежда. Говорих с техен представител, имахме и срещи. Убедиха ме, че ако платя 3000 долара, ще ми върнат не само загубените пари, но дори и повече, даже двойно. Защото щели да осъдят нечестния инвестиционен посредник да плати сумата, която ми е отнел плюс пари за причинени щети и страдания. За колко време горе-долу би могло да бъде приключена моята драма не се и сетих да питам. …И започна ходенето по мъките. Почти всяка седмица звъня в офиса. Отговорът, все така неизменно учтив, е: „Работим по случая, имайте търпение“. Нищо конкретно, а вече сме почти септември“, каза съкрушеният гражданин след втория финансов удар, който е понесъл. Той не е чел внимателно както първия, така и втория път. А в сайта на ясно пише, че става дума независим информационен портал, чиято мисия е да информира широката общественост за рисковете, свързани с инвестициите във финансовите пазари и в по-общ план с финансовите измами. Значи това не е кантора на юристи, а портал. Това безформено формирование с големи претенции няма надлежната регистрация по българското законодателство, за да може да претендира за легитимна юридическа помощ, показва нашата журналистическа проверка. Иначе уклончиво отговарят: „Нашата компания е базирана в България, като разполагаме и с адрес за контакт в Париж.“ Звучи тежко, каквото и да значи това. В същината на сайта обаче е предварителното плащане. Както при „търсене на справедливост“, за което писахме по-горе, така и „превантивната работа“ с потенциалните инвеститори. Става дума за „Check & Pay“ – система чрез която проверявали контрагента преди да му платите. Никъде не става ясно, ако все пак попаднете на мошеник и ви излъже, каква отговорност носи , за това че са ви подвели. На сайта на компанията има публикувани често задавани въпроси и отговори към тях. Имам съмнения относно дадено дружество. Какво трябва да направя? Специалистите отговарят в стила „дайте ни парите си и после ще видим какво можем да направим“. Абонаментни планове, от които я има полза, я няма. Без количествени и качествени показатели колко и каква информация се дава срещу предварително платени немалко финикийски знаци. Когато потенциалните клиенти питат: „Жертва съм на финансова измама. Какво трябва да направя?“ „експертите“ отговарят „експертно“: „Трябва да подадете жалба в най-близкото районно управление или до районния прокурор“. Едва ли има човек със завършен четвърти клас, който да не се сети за подобен ход, та да се наложи да прибегне до юридическата консултация от този род на споменатия сайт. Така че, измамени, ограбени и изтерзани от съдебни битки инвеститори, отваряйте си очите на четири. Тези, които са представят за освободители, най-често са новите завоеватели. (WT) ( ) WT, съобщава \"МИГ.нюз\". WT ( ). Warning Trading ,", "date": "2017.08.20", "title": "Нова финансова измама: Да ограбиш ограбени"}
{"url": "http://pik.bg/%D0%BF%D0%BE%D0%BB%D0%B8%D1%82%D0%BE%D0%BB%D0%BE%D0%B3-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%87%D0%B5-%D0%BA%D0%BE%D1%80%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%B5%D1%80%D0%BE%D1%80%D0%B8%D0%B7%D0%BC%D0%B0-%D1%81%D0%B0-%D0%B4%D1%8A%D0%BB%D0%B1%D0%BE%D0%BA%D0%BE-%D1%81%D0%B2%D1%8A%D1%80%D0%B7%D0%B0%D0%BD%D0%B8-%D1%81-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%B8%D1%81%D0%BF%D0%B0%D0%BD%D0%B8%D1%8F-news684330.html", "text": "Корените на тероризма в Испания и другите европейски страни са заровени дълбоко в миналото. Това каза за Фокус доц. д-р Драгомир Генов, политолог, университетски преподавател и ръководител на катедра „Политически науки“ към Пловдивски университет „Паисий Хилендарски“. По думите му често пренебрегваме историческите корени на случващото се в съвремието и не искаме да признаем за съществуването им. „Това, което е правено в миналото, сега дава резултати. През 1916 година се сключва договорът „Сайкс-Пико“. Споразумението е в основата на съвременния конфликт на Арабския свят със Запада. Този договор е тайно споразумение между Великобритания, Франция, Италия и Русия за разделяне на зони на влияние върху арабските владения на Османската империя. Съгласно споразумението Великобритания получава територията на днешна Йордания и Ирак, Франция получава Северен Ирак, Сирия и Ливан, Русия излиза на Проливите, като Италия също получава част от тази подялба. Това са неща, които би следвало да бъдат отчитани. Какво се случи? Един начин на живот искаше да измести и да разруши друг традиционен начин на живот. Доколко е успял или не, ние виждаме сега“, коментира доц. д-р Драгомир Генов. Той посочи, че по същия начин може да се погледне и върху историята на Иран. „Ние в момента сочим с пръст и говорим за шейхове и теокрация. Как обаче дойде тази теокрация? През 1953 година е извършен преврат в демократичен Иран и Мохамад Мосадек свален от власт. След него идва Мохамад Реза Пахлави, а след това – шейховете. Ако ние не отчитаме историческия контекст, ние винаги ще оставаме изненадани и объркани от случващото се днес. Корените на това „днес“ са в миналото. Политикът и политолог Хенри Кисинджър казва, че съвременните политици се провалят, защото са аисторични хора“, каза още доц. д-р Драгомир Генов.", "date": "2017.08.20", "title": "Политолог разкрива, че корените на тероризма са дълбоко свързани с историята на Испания"}
{"url": "http://pik.bg/%D1%85%D1%8C%D0%BE%D0%BD%D0%B5%D1%81-%D1%81-%D1%82%D0%B5%D0%B6%D0%BA%D0%B8-%D0%B4%D1%83%D0%BC%D0%B8-%D0%B7%D0%B0-%D0%B1%D0%B0%D1%80%D1%81%D0%B0-news684315.html", "text": "Босът на Байерн (Мюнхен) - Ули Хьонес се изказа остро срещу испанския гранд Барселона. Хьонес разкритикува и \"лудото трансферно лято\", по време на което бяха похарчени баснословни суми. \"Усман Дембеле не струва 130 милиона евро. Ако Барса стои зад всичко това, вече не изпитвам никакво уважение към този клуб. Да караш един играч да скъса контракта си е по-лошо от аматьорско поведение\", не спести критики баварският управник, акцентира \"Топспорт\".", "date": "2017.08.20", "title": "Хьонес с тежки думи за Барса"}
{"url": "http://pik.bg/%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%BC%D0%B5%D0%B4%D0%B8%D1%8F-%D0%B0%D0%BB%D0%B0%D1%80%D0%BC%D0%B8%D1%80%D0%B0-%D1%87%D0%B5-%E2%80%9E%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0%E2%80%9C-%D0%B3%D0%BE%D1%82%D0%B2%D0%B8-%D1%83%D0%B4%D0%B0%D1%80-%D1%81-%D1%85%D0%B8%D0%BC%D0%B8%D1%87%D0%B5%D1%81%D0%BA%D0%BE-%D0%BE%D1%80%D1%8A%D0%B6%D0%B8-news684316.html", "text": "Терористичната групировка „Ислямска държава“ може да извърши химическа атака. Това предупреди бившият ръководител на израелското Антитерористично бюро бригаден генерал Нитцан Нуриел, съобщава Таймс от Израел, цитиран от Фокус. „Западното общество трябва да свикне с факта, че тероризмът е част от нашия живот. Ние трябва да свикнем с това, но не трябва да седим и да чакаме следващата атака, не трябва да спрем да пътуваме в чужбина или да спрем да живеем, а трябва да разберем кой може да подобри действията или процесите, които... ще намалят броя на жертвите от една атака“, подчерта Нуриел. Експертът уточни, че макар „Ислямска държава“ да продължава да губи, то нейните възможности да нанася вреда са големи. „За съжаление бях сред онези, които отбелязаха, че 2017-а ще бъде кървава година в Европа“, допълни Нуриел.", "date": "2017.08.20", "title": "ПРЕДУПРЕЖДЕНИЕ! Израелски медия алармира, че „Ислямска държава“ готви удар с химическо оръжие "}
{"url": "http://pik.bg/%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8-%D0%B2-%D0%B1%D0%B0%D1%80%D1%81%D0%B5%D0%BB%D0%BE%D0%BD%D0%B0-%D0%B7%D0%BE%D0%B2%D0%B0%D1%82-%D0%B8%D1%81%D0%BB%D1%8F%D0%BC%D1%8A%D1%82-%D0%B5-%D0%BC%D0%B8%D1%80-news684335.html", "text": "Стотина мюсюлмани се събраха на улица \"Рамбла\" в Барселона и скандираха \"Ние не сме терористи\" и \"Ислямът е мир\", съобщи АП, цитиран от Дарик. Демонстрацията на членовете на мюсюлманската общност в Барселона бе организирана при чешмата \"Каналетас\" - едно от знаковите места на туристическата улица, където в четвъртък бе извършено кърваво нападение с микробус, за което четиримата основни заподозрени са мароканци. Мюсюлманската общност в град Рипол, на около 100 км северно от Барселона, където живеят част от замесените в атентатите в Барселона и град Камбрилс, осъдиха тези нападения и изказаха съболезнование на жертвите. „Каталунските мюсюлмани изразяват съчувствие към семействата на жертвите, желаят пълно възстановяване на ранените и изказват солидарност с жителите на Барселона, Каталуния и Испания\", се чете на бележка на вратата на джамията в Рипол.", "date": "2017.08.20", "title": "Мюсюлмани в Барселона зоват: Ислямът е мир!"}
{"url": "http://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F-%D0%B2%D0%BB%D0%B0%D0%BA-%D0%B4%D0%B5%D1%80%D0%B0%D0%B9%D0%BB%D0%B8%D1%80%D0%B0-%D0%B2-%D0%B8%D0%BD%D0%B4%D0%B8%D1%8F-%D0%B8%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-news684305.html", "text": "Повече от 12 пътници са пострадали, след като влак дерайлира в северната част на Индия, съобщава Таймс оф Индия, цитиран от Фокус. Няколко вагона на влака, пътуващ от Пури за Калинга, са излезли от релсите при град Кхатаули. „Започнато е разследване, за да се установи причината за инцидента“, коментира министърът на пътната инфраструктура Суреш Прабху. „Линейки пътуват към мястото на инцидента. Предприети са всички мерки за гарантиране на бързо провеждане на спасителните операции“, допълни министърът. Местните власти от щата Утар Прадеш определиха случилото се като тъжен инцидент и уточниха, че ранените пътници ще получат пълно лечение.", "date": "2017.08.20", "title": "ТРАГЕДИЯ! Влак дерайлира в Индия, има пострадали"}
{"url": "http://pik.bg/%D1%81%D0%B2%D0%B0%D0%BB%D1%8F%D0%BC%D0%B5-%D0%BB%D0%B5%D1%82%D0%B2%D0%B0%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B5%D1%81-%D0%BC%D0%B0%D0%BB%D0%BA%D0%B0%D1%82%D0%B0-%D1%80%D0%B0%D0%BA%D0%B8%D1%8F-50-%D1%81%D1%82%D0%B0%D0%B2%D0%B0-25-%D0%B3%D1%80%D0%B0%D0%BC%D0%B0-news684264.html", "text": "25 грама ще е малката ракия за българското председателство на Съвета на Европейския съюз. Това се разбира от обявената обществена поръчка за кетъринг на членовете на делегациите по време на мащабното събитие, на което страната ни ще е домакин в първата половина на 2018-та година. С новия стандарт за количеството високоалкохолен аперитив, България се приближава до страните от Западна Европа и се отказва от стандарта “Балкантурист”, според който малката ракия е 50 г.", "date": "2017.08.20", "title": "СВАЛЯМЕ ЛЕТВАТА! Заради ЕС малката ракия 50 става 25 грама!"}
{"url": "http://pik.bg/%D1%82%D0%B0%D1%80%D0%B8%D0%BA%D0%B0%D1%82-%D0%BD%D0%B0%D1%88%D0%B5%D0%BD%D0%B5%D1%86-%D1%81-%D0%BD%D0%B5%D0%BC%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82-%D1%89%D0%B5-%D1%81%D0%B5-%D0%BE%D0%BA%D0%B0%D0%B6%D0%B5-%D0%BD%D0%B0%D0%B9-%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BB%D1%8A%D0%B6%D0%B5%D1%86-%D0%B2-%D1%81%D0%B0%D0%BD%D0%B4%D0%B0%D0%BD%D1%81%D0%BA%D0%B8-news684311.html", "text": "Санданчанин ще плати 1000 лв. глоба, след като излъга благоевградските полицаи, че шофьорската му книжка е открадната. 34-годишният Александър Илиев подал документи в сектор „Пътна полиция“ в Благоевград за издаване на ново свидетелство за правоуправление, като обяснил, че предишното му е откраднато в Сандански преди няколко дни. Пет месеца по-късно в Главна дирекция „Национална полиция“ било получено писмо от Германия, в което немските служби връщат на българските шофьорската книжка на Александър Илиев, която била отнета заради нарушение на правилата за движение по пътищата. В хода на извършената проверка от страна на сектор „Пътна полиция“ се оказало, че той има нова книжка, която му била издадена, след като подписал невярна декларация, че е открадната. Младият санданчанин, който имал и немско гражданство, веднага признал гафа, който направил. Така или иначе законът бил нарушен и му е повдигнато обвинение за това, че е подал лъжлива декларация, престъпление по чл. 313, ал. 1 от НК, за което се предвижда наказание до 3 години лишаване от свобода или глоба от 100 до 300 лв. Заради чистото му съдебно минало прокуратурата го освобождава от наказателна отговорност и предлага да му бъде потърсена административна – глоба от 1000 лв. Като смекчаващо отговорността обстоятелство е отчетено, че е баща на две деца и затрудненото му материално положение. Той е безработен, което е социален проблем за хиляди българи. Административното наказание бе наложено вчера от районния съдия Владимир Пензов.", "date": "2017.08.20", "title": "ТАРИКАТ! Нашенец с немски паспорт ще се окаже най-големият лъжец в Сандански"}
{"url": "http://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D0%B2%D0%BE%D0%BB%D0%B5%D0%BD-%D1%81%D0%B8%D0%B4%D0%B5%D1%80%D0%BE%D0%B2-%D0%B8-%D0%B4%D0%B5%D0%BD%D0%B8%D1%86%D0%B0-%D1%81%D1%8A%D1%81-%D1%81%D0%BA%D1%80%D0%BE%D0%BC%D0%BD%D0%B0-%D1%81%D0%B2%D0%B0%D1%82%D0%B1%D0%B0---%D0%B1%D1%83%D0%BB%D0%BA%D0%B0%D1%82%D0%B0-%D0%B2%D0%B5%D1%87%D0%B5-%D0%B8%D0%B7%D0%B1%D1%80%D0%B0%D0%BB%D0%B0-%D1%80%D0%BE%D0%BA%D0%BB%D1%8F%D1%82-news684125.html", "text": "Запознати издават, че Сидеров изчаквал синът му Волен-младши да порасне, за да може да участва в сватбеното тържество на родителите си. На 17 септември хлапето ще навърши 2 години и партийният лидер преценил, че това е идеалният момент да се венчае за голямата си любов Деница. Говори се, че на сватбата ще присъства ограничен кръг от хора, защото семейството открай време избягва да вдига шум около личния си живот. Волен Сидеров официално ще се врече във вярност на спътницата си в живота Деница Гаджева. Сватбата на лидера на „Атака” и майката на детето му е насрочена за 24 септември. Бившата депутатка, която се отказа от кариерата си в името на семейството, дълго чакаше предложение от своя любим и ето че най-сетне той се е престрашил отново да надене брачната халка. Бъдещата булка вече е избрала семпла, но елегантна бяла рокля за тържествения момент, а младоженецът ще заложи на традиционния черен костюм с вратовръзка, докладват хора от обкръжението им. Официално облекло е подготвено и за малкия Волен, който ще сподели с родителите си щастливия миг на тяхното бракосъчетание. Сидеров се зарече, че ще се ожени за Гаджева още когато синът им се появи на бял свят, но подходящият момент за това все не настъпваше. Националистът стана баща на 59 години и днес споделя, че Деница е единствената жена, която е успяла да укроти опърничавия му нрав.", "date": "2017.08.20", "title": "САМО В ПИК И \"РЕТРО\"! Волен Сидеров и Деница със скромна сватба - булката вече избрала роклята"}
{"url": "http://pik.bg/%D1%8E%D1%85%D0%B0-%D1%81%D0%B8%D0%BF%D0%B8%D0%BB%D1%8F-%D1%81%D0%BB%D0%B5%D0%B4-%D0%B0%D1%82%D0%B0%D0%BA%D0%B0%D1%82%D0%B0-%D0%B2-%D1%82%D1%83%D1%80%D0%BA%D1%83-%D1%84%D0%B8%D0%BD%D0%BB%D0%B0%D0%BD%D0%B4%D0%B8%D1%8F-%D0%B2%D0%B5%D1%87%D0%B5-%D0%BD%D0%B5-%D0%B5-%D0%B8%D0%B7%D0%BE%D0%BB%D0%B8%D1%80%D0%B0%D0%BD%D0%B0-news684338.html", "text": "Министър-председателят на Финландия Юха Сипиля заяви, че лидерите на много от европейските държави са се свързани с него относно предполагаемата терористична атака в Турку, предава Уле нюз, цитиран от Фокус. \"Ако наказателното обвинение потвърди, че престъплението има терористичен характер: това ще бъде първият подобен случай във Финландия. Ние се страхувахме от това. Ден по-рано в Барселона и сега в Турку. Ние вече не сме изолирани\", коментира премиерът. Той подчерта, че не трябва да се отговори на случилото се с омраза. \"Това беше страхливо и трябва да бъде осъдено. Убиването на невинни граждани нарушава религиозните принципи и е срещу човечеството. Но ние сме в една и съща лодка и трябва да защитим човечество, така че на омразата да не се отговори с омраза\", подчерта Сипиля.", "date": "2017.08.20", "title": "Юха Сипиля след атаката в Турку: Финландия вече не е изолирана"}
{"url": "http://pik.bg/%D0%BE%D1%82%D1%86%D0%B5%D0%BF%D0%B8%D1%85%D0%B0-%D0%BF%D0%BB%D0%B0%D0%B6%D0%B0-%D0%BD%D0%B0-%D0%BA%D1%8A%D0%BC%D0%BF%D0%B8%D0%BD%D0%B3-%E2%80%9E%D0%BA%D0%BE%D1%80%D0%B0%D0%BB%E2%80%9C-%D0%B7%D0%B0%D1%80%D0%B0%D0%B4%D0%B8-%D1%81%D1%82%D0%B0%D1%80%D0%B0-%D0%BC%D0%BE%D1%80%D1%81%D0%BA%D0%B0-%D0%BC%D0%B8%D0%BD%D0%B0-news684422.html", "text": "Районът на плажа край къмпинг „Корал“  е отцепен заради морска мина, съобщи Би Ти Ви. Според информацията спасител я е открил тази сутрин на около 30 метра навътре в морето. На мястото се очаква  екип на военноморските сили, който да обезвреди взривното устройство.", "date": "2017.08.20", "title": "Отцепиха плажа на къмпинг „Корал“ заради стара морска мина"}
{"url": "http://pik.bg/%D0%B7%D0%BB%D0%BE%D0%B2%D0%B5%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B1%D1%80%D1%83%D1%82%D0%B0%D0%BB%D0%BD%D0%B8%D1%8F%D1%82-%D1%83%D0%B1%D0%B8%D0%B5%D1%86-%D0%BE%D1%82-%E2%80%9E%D0%BB%D0%B0%D0%B3%D0%B5%D1%80%D0%B0%E2%80%9C-%D1%80%D0%B0%D0%B4%D0%B2%D0%B0%D0%BC-%D1%81%D0%B5-%D1%87%D0%B5-%D1%83%D0%B1%D0%B8%D1%85-%D0%B5%D0%BB%D0%B5%D0%BD%D0%B0-news684409.html", "text": "64-годишният Венцислав Василев, който в петък застреля жена си в столичния квартал „Лагера“, след което се предаде на полицията, заявил пред органите на реда, че се радва от това, което е направил, разкриха разследващите пред „Телеграф“. \" Кървавото убийство се разигра в петък, малко след 15:00 часа, в столичния квартал \"Лагера\". Бизнесменът Василев разстрелял съпругата си Елена Василева с 4 куршума, показала аутопсията на тялото. Три часа преди да бъде ликвидирана 42-годишната жена подала сигнал в Софийската районна прокуратура срещу Венцислав за домашно насилие, разкриха от обвинението. Тя не предполагала, че съвсем скоро ще лежи мъртва до блока си. Елена Василева не живеела от около две години с мъжа, но не успели да стигнат до официален развод. Според съседи и приятели на жената, тя била жертва на системен тормоз от страна на Венцислав. \"Биеше я, тормозеше я физически и психически. Тя не издържа и го напусна. Отскоро започна работа като оценител на имоти и се радваше, че има как да гледа децата си. Сега вече са сираци\", разказаха нейни близки. От МВР обясниха, че при тях има две жалби от Елена срещу Василев, като на тяхна база са издавани протоколи за предупреждение. Той имал и издадена ограничителна заповед да не приближава жена си на по-малко от 100 метра. В прокуратурата тя също е пуснала жалби срещу изверга, като така общият брой на сигнали срещу него е 4, сочи справка на органите на реда. „Радвам се, че убих Елена и всичко приключи. Мразех я, не я понасях“, били първите думи на Василев пред разследващите, отбелязва изданието. \"Венцислав Василев е напълно адекватен. Разговаря спокойно и нормално с полицията, не изпитва никакво чувство за вина, напротив - радва се\", коментираха криминалисти. По думите им Василев имал мисия на живот и фикс идея - да убие Елена. Той въобще не попитал за двете си дева - на 5 и на 11 години, които остават сираци. \"Стрелях 5 пъти по нея, но дори да имах 55 патрона, бих я застрелял с всичките\", обяснил хладнокръвно бизнесменът по време на разпита му. Той направил самопризнания, но дори в хода на делото да се отметне, срещу него има десетки свидетели, които са видели как разстрелва Елена. Един от куршумите е пробил главата й, друг - гърдите, а третият и четвъртият попаднали в корема й, показала аутопсията. Радвам се, че убих Елена и всичко приключи. Мразех я, не я понасях\", заявил хладнокръвният убиец.", "date": "2017.08.20", "title": "ЗЛОВЕЩИ РАЗКРИТИЯ! Бруталният убиец от „Лагера“: Радвам се, че убих Елена!"}
{"url": "http://pik.bg/%D0%B1%D0%BE%D0%B9%D0%BA%D0%BE%D1%82-%D0%B3%D1%8A%D1%80%D1%86%D0%B8%D1%8F-%D0%BE%D1%82%D0%BA%D0%B0%D0%B7%D0%B0-%D0%B4%D0%B0-%D1%83%D1%87%D0%B0%D1%81%D1%82%D0%B2%D0%B0-%D0%BD%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%B7%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%BA%D0%BE%D0%BC%D1%83%D0%BD%D0%B8%D0%B7%D0%BC-news684404.html", "text": "Гръцкото правителство бойкотира конференция за осъждане на престъпленията на комунизма, организирана от ротационния председател на Европейския съюз  – Естония и за която страната е получила покана, съобщава гръцкото издание Protho Thema, позовавайки се на изявление на на Министърът на правосъдието на Гърция Ставрос Контонис. „Нацизмът и комунизма не са части от едно и също уравнение“, заяви Контонис. Той допълва, че комунизма е фонтан за много демократични и освободителни движения. „Пражката декларация за европейската съвест и комунизма“ от 2008 година твърди, че престъпленията, извършени по време на комунистическите режими, често са престъпления срещу човечеството, според дефиницията приета по време на Нюрнбергските процеси и че престъпленията, извършени от комунистите и нацистите са съпоставими. Най-много жертви, според твърденията, са извършени по времето на Йосиф Сталин в СССР, в Китай по времето на Мао Цзедун и в Камбоджа по времето на „Червените кхмери“.", "date": "2017.08.20", "title": "Бойкот! Гърция отказа да участва на конференция на Европейския съюз за жертвите на комунизма"}
{"url": "http://pik.bg/%D0%BA%D0%B0%D0%BA%D0%B2%D0%B8-%D1%81%D0%B0-%D1%82%D0%B0%D0%B9%D0%BD%D0%B8%D1%82%D0%B5-%D0%B2-%D1%81%D0%BF%D0%B0%D0%BB%D1%8F%D1%82%D0%B0-%D0%BD%D0%B0-%D0%BE%D0%B1%D0%B2%D1%8A%D1%80%D0%B7%D0%B0%D0%BD%D0%B8%D1%82%D0%B5-%D1%85%D0%BE%D1%80%D0%B0-news684438.html", "text": "Проучване разкри, че повече от половината от обвързаните жени във Великобритания искат да правят секс с партньора си толкова често, колкото и в началото на връзката им, съобщи в. \"Дейли експрес\". В изследването на сайта \"Ваучър коудс про\" били включени 2383 души над 18-годишна възраст, които имат дългогодишни връзки. Сред въпросите бил и този за какви аспекти от сексуалния си живот мъжете и жените спорят най-често с половинката си. Най-изтъкваната причина за спор бил недостатъчният секс (37%), съобщава БТА. В класацията се наредиха още липсата на разнообразие в спалнята (34 %), партньорът е мързелив любовник (32 %), двамата харесват различни неща (20 %), партньорът иска да прави секс по-често (19 %). Последни в списъка са проблемите, свързани с размера на мъжкото достойнство, девствеността и фетишите (11 %). Друг интересен факт е, че 68% от двойките не използват секс играчки, като 38% се задоволяват да разнообразят половия си живот със секси бельо. Почти половината (49 %) от запитаните изпращат свои г оли снимки на любимия човек.", "date": "2017.08.20", "title": "Какви са тайните в спалята на обвързаните хора"}
{"url": "http://pik.bg/%D1%88%D0%B0%D1%88-%D0%B8%D1%82%D0%B0%D0%BB%D0%B8%D0%B0%D0%BD%D1%86%D0%B8-%D0%BE%D0%B1%D1%8A%D1%80%D0%BA%D0%B0%D1%85%D0%B0-%D1%81%D0%B0%D0%BC%D1%8E%D0%B5%D0%BB-%D0%B4%D0%B6%D0%B0%D0%BA%D1%81%D1%8A%D0%BD-%D1%81-%D0%BC%D0%B8%D0%B3%D1%80%D0%B0%D0%BD%D1%82-news684431.html", "text": "Появила са снимка на холивудската звезда Самюел Джаксън и баскетболиста Меджик Джонсън, почиващи в италианския курорт Форте-дей-Марми, предизвика възмущение у италианци, неразпознали двете звезди. Фотото, качено във Фейсбук, предизвика вълна от неадекватни коментари, повечето от които са в стил \"колко добре си живеят мигрантите в Италия\". През май пък друг американски актьор Дензъл Уошингтън бе объркан със служител в \"Макдоналдс\".", "date": "2017.08.20", "title": "ШАШ! Италианци объркаха Самюел Джаксън с мигрант "}
{"url": "http://pik.bg/%D0%B8%D1%80%D0%B0%D0%BA%D1%81%D0%BA%D0%B8%D1%82%D0%B5-%D1%81%D0%B8%D0%BB%D0%B8-%D1%83%D0%B4%D0%B0%D1%80%D0%B8%D1%85%D0%B0-%D0%B8%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BA%D1%80%D0%B0%D0%B9-%D0%BC%D0%BE%D1%81%D1%83%D0%BB-%D1%83%D0%B1%D0%B8%D1%85%D0%B0-66-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-news684336.html", "text": "Иракските сили за сигурност са ликвидирали общо 66 членове на терористичната групировка \"Ислямска държава“ край Мосул, съобщиха в събота от Министерството на отбраната на страната, пише Фокус, позовавайки се на Синхуа. Силите за сигурност са провели операция срещу екстремистите в планинския регион, западно от Мосул. Общо 66 джихадисти са били ликвидирани, много от които са носели колани с експлозиви. Терористите са се подготвяли да се насочат към Мосул, където да извършват нападения срещу цивилни и срещу силите за сигурност.", "date": "2017.08.20", "title": "Иракските сили удариха \"Ислямска държава\" край Мосул! Убиха 66 терористи "}
{"url": "http://pik.bg/%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D1%82%D1%80%D0%B0%D0%BA%D0%B8%D1%8F-%D0%BE%D0%B1%D1%8A%D1%80%D0%BA%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BA%D1%8A%D0%BC-%D0%B1%D1%83%D1%80%D0%B3%D0%B0%D1%81-news684453.html", "text": "Автомобил е катастрофирал на 255 км на автомагистрала \"Тракия\", в посока Бургас. Това съобщиха от МВР. Водачът на автомобила не е пострадал, но е откаран за преглед в болница. Заради инцидента е ограничено движението в активната и скоростна лента на автомагистралата, съобщиха от пресцентъра на Агенция \"Пътна инфраструктура\". Трафикът се осъществява само в аварийната лента.", "date": "2017.08.20", "title": "Катастрофа на магистрала \"Тракия\" обърка движението към Бургас"}
