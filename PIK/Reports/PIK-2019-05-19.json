{"url": "https://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D0%B2-%D0%B0%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4-%D0%BF%D0%BE%D0%BA%D0%B0%D0%B7%D0%B0%D1%85%D0%BC%D0%B5-%D1%81-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%BA%D0%B0%D0%BA-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B2%D1%8A%D0%B2%D0%B5%D0%B4%D0%B5%D0%BD-%D1%80%D0%B5%D0%B4-%D0%B2-%D0%B3%D0%B5%D1%82%D0%B0%D1%82%D0%B0-%D1%81%D0%BD-news842659.html", "text": "„В Асеновград показахме как може да бъде въведен ред в гетата. И го направихме с реални действия, не – на хартия, с изписани стратегии”.  Това заяви водачът на „Патриоти за Валери Симеонов (НФСБ и Средна Европейска класа)” – Валери Симеонов, на среща с жители на Асеновград тази вечер. Той припомни как успешно е бил решен етническия конфликт в града, когато банда цигани биха спортуващи деца. Този модел е бил приложен и в пловдивската Шекер махала. След действията на Валери Симеонов като вицепремиер в кратки срокове бяха изградени полицейски участъци с постоянно полицейско присъствие и в двете гета, осигурени бяха патрулиращи автомобили, насилниците бяха предадени на прокуратурата, следствието и съда, беше осигурена охрана на спортуващите деца. Валери Симеонов посочи това, както и още от свършеното от него като вицепремиер и народен представител,  и от останалите депутати от НФСБ, подчертавайки, че  българският избирател трябва да прати в Европейския парламент хора, които са показали, че работят, хора, доказали, че могат да се справят с проблемите и да отстояват обществените и национални интереси. „НФСБ е точно такава партия – показахме, че работим, вместо да приказваме. Затова и мотото на нашата кампания е „Вместо думи – действия”, каза още Валери Симеонов. В знак на благодарност за работата му, при посещението в манастира „Св. Козма и Дамян” в пловдивското село Белащица Валери Симеонов получи като подарък икона. Коалиция „Патриоти за Валери Симеонов (НФСБ и Седна Европейска класа)” се явява на предстоящите избори за български представители в Европейския парламент с № 1 в бюлетината. Сподели:", "date": "2019.05.19", "title": "Валери Симеонов в Асеновград: Показахме с действия как може да бъде въведен ред в гетата (СНИМКИ)"}
{"url": "https://pik.bg/%D1%86%D0%B5%D1%86%D0%BE-%D1%81%D0%BE%D0%BA%D0%BE%D0%BB%D0%BE%D0%B2-%D1%80%D0%B0%D0%B7%D0%B2%D1%8F-%D1%80%D0%BE%D0%B4%D0%BD%D0%B8%D1%8F-%D1%82%D1%80%D0%B8%D0%B1%D0%B0%D0%B3%D1%80%D0%B5%D0%BD%D0%B8%D0%BA-%D1%81%D0%BB%D0%B5%D0%B4-%D1%82%D1%80%D0%B8%D1%83%D0%BC%D1%84%D0%B0-%D0%B2-%D1%88%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-news842646.html", "text": "Сбъдната мечта, а победата над „Зенит“ е нещо изключително, обяви Цветан Соколов, развял трибагреника, след триумра на неговия „Кубине Лубе“ в Шампионската лига по волейбол. Пред погледа на 10 000 зрители в Берлин италианския тим спря хегемонията на 4-кратния победител досега „Зенит“ (Казан) с 3:1 (-16, 15, 12, 19). А успехът е още по-ценен, тъй като бе своеобразен реванш за миналогодишната загуба на финала от руския отбор (2:3). Българинът бе най-резултатен със 17 точки. Трофеят е втори за „Лубе“ след 2002 г. Само преди дни тимът от Чивитанова стана и шампион на Италия. „Мерцедес” също се чупи – бе коментарът на руския треньор Владимир Алекно. – Нашият мотор даде дефект. Трябва да се поправи и да продължим. Сподели:", "date": "2019.05.19", "title": "Цецо Соколов развя родния трибагреник след триумфа в Шампионската лига"}
{"url": "https://pik.bg/%D0%BF%D0%BE-%D0%B7%D0%B0%D0%BF%D0%BE%D0%B2%D0%B5%D0%B4-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-19-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-%D0%B2-%D1%81%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-news842673.html", "text": "По разпореждане на прокуратурата в Сапарева баня се проверяват 19 къщи за гости, построени с евросредства. Това е съобщил кметът на курортната община Калин Гелев, цитиран от БНР. Проверката се извършва от икономическа полиция. В Сапарева баня са изградени и работят около 120 къщи за гости, само 19 от тях са с пари от фонд \"Земеделие\". Те се проверяват от началото на тази седмица. Засега не се обявяват резултати и констатации. Кметът на Сапарева баня Калин Гелев поясни: \"И на икономическа полиция е възложена проверка относно нощувките. Искат и от нас справки - разрешение за строеж, удостоверение за въвеждане в експлоатация, удостоверение за категоризация, колко звезди е, отговарят ли на условията. Относно броя на реализираните нощувки те минават само през \"Местни данъци и такси\". Градоначалникът не скри, че за месец април, когато имаше празници и къщите за гости бяха пълни, не е внесен нито един лев туристически данък в общинската хазна. Сподели:", "date": "2019.05.19", "title": "ПО ЗАПОВЕД НА ПРОКУРАТУРАТА: Проверяват 19 къщи за гости в Сапарева баня"}
{"url": "https://pik.bg/%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D0%BF%D1%80%D0%BE%D0%B2%D0%B5%D0%B4%D0%B0%D1%82-%D0%B2-%D1%83%D0%BA%D1%80%D0%B0%D0%B9%D0%BD%D0%B0-%D0%BF%D1%80%D0%B5%D0%B7-%D1%8E%D0%BB%D0%B8-news842575.html", "text": "Най-вероятната датата на предсрочните избори за Върховната Рада в Украйна е 14 юли 2019 година, предава украинската информационна агенция УНН, цитирана от „Фокус”. Според информацията, назначаването на предсрочни избори ще бъде следващата стъпка за разпускането на Върховната Рада, което новоизбраният президент Владимир Зеленски се очаква да обяви веднага след встъпването си в длъжност. По-рано украински медии са публикували проект на указ за разпускане на парламента. От екипа на Зеленски този документ беше наречен фалшив, но представителят на новоизбрания президент Дмитрий Разумков каза, че ще бъде инициирано разпускането на парламента. В допълнение, самият Зеленски обеща на парламента неудобства, вероятно намеквайки за разпускането му. Агенцията припомня, че на 17 май, фракцията „Народен фронт“ официално обяви оттеглянето си от коалицията. След това председателят на парламента заяви, че коалицията престава да съществува. В същото време повечето анализатори твърдят, че правителствена коалиция във Върховната Рада не съществува от 2016 г. насам. По закон Върховната Рада има 30 дни да създаде нова коалиция. Сега мислите за евентуалното разпускане на Рада са разделени, защото формално по време на формирането на коалицията е невъзможно да се разпусне парламентът, а по-късно разпускането на Радата е блокирано от факта, че до края на мандата й остава по-малко от половин година. Сподели:", "date": "2019.05.19", "title": "Предсрочни парламентарни избори може да се проведат в Украйна през юли"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%85%D0%BE%D1%80%D0%B0-%D0%BD%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%81-%D1%83%D0%B1%D0%B8%D0%B9%D1%81%D1%82%D0%B2%D0%B0-%D0%B2%D1%8A%D0%B2-%D1%84%D0%B5%D0%B9%D1%81%D0%B1%D1%83%D0%BA-%D1%81%D0%BD%D0%B8%D0%BC%D0%BA%D0%B8-news842652.html", "text": "Брутални закани за убийство отправи лидерът на партия \"Възраждане\" Костадин Костадинов към български гражданин посредством социалната мрежа Фейсбук, видя ПИК. Припомняме, че Костя Копейкин, както е по-известен Костадинов, се смята за приближен до Корнелия Нинова. Двамата са заедно на всеки протест срещу властта и рамо до рамо се опитват да свалят легитимно избраното правителство у нас. Явно нервите на Костадинов са силно опънати преди предстоящите европейски избори и той е решил да излее гнева си в социалната мрежа. Допълнителна предпоставка за избухването на Копейкин са и последните социологически проучвания на водещите агенции, които дават преднина на ГЕРБ пред БСП на изборите. Лошото стечение на обстоятелствата за лидера на \"Възраждане\" доведоха до страшен скандал, който той сътвори във Фейсбук. Костадинов изпусна нервите си и започна да обижда друг потребител, многократно наричайки го \"мангал\". Вербалната агресия на приближения до Нинова обаче не спира дотук. В един от многобройните си коментари той дори заплашва с убийство. Публикуваме скандалните коментари на Костадин Костадинов без редакторска намеса! Сподели:", "date": "2019.05.19", "title": "САМО В ПИК: Хора на Корнелия Нинова заплашват с убийства във Фейсбук (СНИМКИ)"}
{"url": "https://pik.bg/%D0%B8%D0%B2%D0%B0%D0%BD-%D1%82%D0%BE%D0%BC%D0%BE%D0%B2-%D0%BF%D0%BB%D0%B0%D0%BD%D0%B8%D1%80%D0%B0%D0%BB-%D0%B4%D0%B0-%D0%B5-%D0%B2%D0%BE%D0%B4%D0%B0%D1%87-%D0%BD%D0%B0-%D0%BF%D0%BE%D1%85%D0%BE%D0%B4-%D0%B4%D0%BE-%D0%BF%D0%B5%D1%82%D1%85%D0%B8%D0%BB%D1%8F%D0%B4%D0%BD%D0%B8%D0%BA%D0%B0-%D0%BA%D0%B0%D0%B7%D0%B1%D0%B5%D0%BA-news842653.html", "text": "След изкачването на Лхотце Иван Томов е планирал да е водач на поход до петхилядника Казбек в планината Кавказ. Това казва пред \"Монитор\" Сашо Попов, председател на туристическото дружество \"Приста\", в което членуваше и загиналият алпинист. Групата трябвало да тръгне от Русе в средата на юли т.г. При пристигането в Грузия Иван Томов и част от хората щели да атакуват върха, висок 5033 м, а останалите, които не се чувстват достатъчно подготвени – да се отдадат на културен туризъм в страната. \"Похода до Казбек обявихме в началото на годината, записаха се доста кандидати. Иван имаше голямо желание да ги води. Той беше такъв човек, искаше да има хора, които да го следват и да обичат планината като него\", казва Попов. Дългогодишният русенски планинар Иван Кънчев посвети на Иван Томов стихотворение със заглавието \"Боли\". Известният български пещерняк и приятел на Иван – Теодор Кисимов, пък написа във Фейсбук профила си: \"Неговият живот бяха планините и пътуванията. И там той беше най-жив, пълен с енергия и жизнерадостен. Споделяше всичко, което знаеше, и беше готов да помогне на всеки с каквото може - съвет, информация, екипировка или даже да го заведе някъде. Сигурен съм, че ще продължиш да катериш, където и да си.\" Сподели:", "date": "2019.05.19", "title": "Иван Томов планирал да е водач на поход до петхилядника Казбек"}
{"url": "https://pik.bg/%D0%B3%D1%80%D0%B8%D1%88%D0%BE-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-%D0%B0%D1%80%D0%B6%D0%B5%D0%BD%D1%82%D0%B8%D0%BD%D0%B5%D1%86-%D0%B2-%D0%B6%D0%B5%D0%BD%D0%B5%D0%B2%D0%B0-news842670.html", "text": "Григор Димитров успя да се класира за основната схема на тенис турнира в Женева и вече знае името на първия си опонент. Българинът няма много време за почивка, тъй като утре (20 май) ще трябва да се изправи срещу аржентинеца Федерико Далбонис. Мачът между двамата е четвърти на централния корт и се очаква да стартира след 19:00 ч. Григор сам избра да премине през квалификациите на надпреварата. Той се опитва да натрупа игрови опит на червени кортове преди втория за годината турнир от Големия шлем - \"Ролан Гарос\". До сега в Женева българинът победи Марк-Андреа Хюслер и Томас Фабиано. Далбонис е 78-ми в световната ранглиста и ще играе за трети път в Женева. Той пропусна да го стори през 2018 г., но през 2016 г. достигна четвъртфинал, а през 2015 г. - полуфинал. Двамата с Димитров са се срещали 2 пъти до сега, като българинът е излизал победител - през 2016 г. в Маями и 2015 г. на \"Уимбълдън\". Победителят от мача ще играе срещу защитаващия титлата си Мартон Фучович, който стартира директно от втори кръг. Сподели:", "date": "2019.05.19", "title": "Гришо излиза срещу аржентинец в Женева"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BC%D0%B8%D0%BD%D0%B8%D1%81%D1%82%D1%8A%D1%80%D0%B0-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8-%D0%BD%D0%B0-%D0%B3%D0%B5%D1%80%D0%BC%D0%B0-news842676.html", "text": "Министър-председателят Бойко Борисов се срещна с министъра на външните работи на Федерална Република Германия Хайко Маас. Това съобщиха от правителствената информационна служба. В Министерския съвет те обсъдиха актуални теми от двустранен характер, както и въпроси от дневния ред на Европейския съюз. В хода на разговора беше отбелязано доброто двустранно сътрудничество в редица области. Освен интензивния политически диалог между България и Германия, на срещата беше посочено, че двете държави остават стратегически партньори в областта на търговията и инвестициите. През 2018 г. стокообменът между страните е 8,153 млрд. евро, което е с 11.8 % повече от миналата година. Инвестициите от Германия у нас през 2018 г. са в размер на 153,7 мил. евро. По време на срещата българският министър-председател Бойко Борисов посочи, че за страната ни остава приоритет запазването на тенденциите на ръст на двустранната търговия, както и разширяването на присъствието на български продукти на германския пазар в сектори като електроника и електротехника, машиностроене, информационни технологии. В по време на разговора между премиера Бойко Борисов и министър Хайко Маас бяха обсъдени и възможностите за задълбочаване на двустранното партньорство в секторите туризъм, образование, наука и култура. Добър пример за сътрудничеството е навлизането на модела на дуалното професионално образование у нас. Запазването на стабилността в страните от Западните Балкани, насърчаването на тяхната европейска перспектива, опазването на сигурността на външната граница на ЕС също бяха сред темите на срещата между премиера Бойко Борисов и германския външен министър Маас. Фокус на разговорите беше и енергийната сигурност на страната, включително чрез диверсификация на източниците, маршрутите и доставчиците на газ. Сподели:", "date": "2019.05.19", "title": "ИЗВЪНРЕДНО В ПИК: Премиерът Бойко Борисов се срещна с министъра на външните работи на Германия Хайко Маас (СНИМКИ)"}
{"url": "https://pik.bg/%D0%B4%D0%B6%D0%BE-%D0%B1%D0%B0%D0%B9%D0%B4%D1%8A%D0%BD-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%BE%D1%82-%D0%BF%D0%BE%D0%B7%D0%B8%D1%86%D0%B8%D1%8F%D1%82%D0%B0-%D1%87%D0%B5-%D1%82%D1%80%D1%8A%D0%BC%D0%BF-%D0%B2%D0%BE%D0%B4%D0%B8-%D1%80%D0%B0%D0%B7%D1%80%D1%83%D1%88%D0%B8%D1%82%D0%B5%D0%BB%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-news842594.html", "text": "Демократът Джо Байдън, бивш вицепрезидент на САЩ и кандидат за президентските избори през 2020 г., започна кампанията си с предложение за платформа, основаваща се на сътрудничество и единство между партиите, и с критики към \"главния разединител\" Доналд Тръмп, предаде ДПА. Седемдесет и шест годишният Байдън е един от над 20 претенденти за номинацията на Демократическата партия за изборите. Дългата му политическа кариера и центристки позиции допринесоха за това той да се превърне във водещ претендент за партийната номинация. Пред свои привърженици във Филаделфия Байдън заяви, че \"ще възстанови душата на нацията\". \"Нашата политика се занимава с разделение, а президентът ни е главният разединител\", каза бившият вицепрезидент и обеща да постигне единство между републиканци и демократи. Голяма част от речта си той посвети на остри критики към Тръмп и \"разрушителната му политика\", цитирайки разделянето на семейства на границата с Мексико и реакцията на президента на националистически митинг в Шарлътсвил през 2017 г., в която мнозина съзряха подкрепа за крайнодесни организации. Ако американците искат президент, който засилва разделението ни, управлява с натиск, демонизира опонентите и бълва омраза, аз не съм им нужен - имат си президента Доналд Тръмп, каза Байдън. Кандидатирам се, за да предложа на страната ни - на демократи, републиканци и независими - един различен път. Не връщане към нещо, което никога не е съществувало, а към бъдеше, което осъществява истинския ни потенциал като страна, отбеляза той, имайки предвид лозунга на Тръмп \"Да направим Америка отново велика\". Байдън говори също за достъпа до образование и здравеопазване, и за климатичните промени, включително за нуждата от \"революция на чистата енергетика\". Джо Байдън се кандидатира за президент за трети път. В течение на 35 години той беше сенатор, преди да се присъедини към Барак Обама на изборите през 2008 г. и да бъде негов вицепрезидент осем години. Сподели:", "date": "2019.05.19", "title": "Джо Байдън стартира кампания от позицията, че Тръмп води разрушителна политика"}
{"url": "https://pik.bg/%D0%BA%D0%BE%D0%B8-%D1%81%D0%B0-%D0%BF%D0%B5%D1%82%D1%82%D0%B5-%D1%87%D0%B5%D1%80%D1%82%D0%B8-%D0%BD%D0%B0-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B0-%D0%B7%D0%B0-%D0%B4%D1%8A%D0%BB%D1%8A%D0%B3-%D0%B6%D0%B8%D0%B2%D0%BE%D1%82-%D0%B2%D0%B8%D0%B6%D1%82%D0%B5-news842516.html", "text": "Има най-различни рецепти за дълголетие. Според резултатите от различни проучвания има черти в характера на всеки човек, които могат сериозно да повлияят колко дълго ще живее той, съобщава Американската асоциация по психология, цитирана от BusinessInsider. Изданието е събрало резултатите от подобни проучвания, за да открие кои са чертите на характера, които влияят най-добре на човек. Първото подобно проучване е започнало още през 1940 г. с въпросник, създаден от Лоуел Кели. Той съдържа 36 въпроса, като тогавашните доброволци са избрали свои приятели, които да отговорят на въпросите и да оценят характера им. През 1955 г. Кели прави нов анализ на участниците. Те са били 300 сгодени двойки на възраст между 20 г. и 30 г. Тогава Кели открил, че дори и във възрастните си години, човек може значително да промени характера си. Подобни промени могат да се отразят на живота му и израстването му като личност, заключва Кели. През 2007 г. учени провеждат подобно проучване сред 1253 жители на Калифорния родени от 1930 г. до 2000 г. те също откриват връзки между особености на характера и средната продължителност на живота. Подобни анализи са правени още в Япония и различни институции. Проучванията обикновено са продължавали десетилетия, за да може да се проследи развитието на хората. Хората, които спазват поетите обещания и уговорки, не злоупотребяват и се стараят като цяло да са добри, живеят по-дълго. Хората, които са отворени към нови изживявания се адаптират по-лесно към промените, особено в тежките моменти. Това им позволява да се справят по-лесно с трудностите и да живеят по-добре. Това е чертата, която има най-силна връзка с продължителността на живота. Човек трябва да се научи да владее емоциите си, особено в напрегнати ситуации. Тук влиза и способността на човек лесно да постига съгласие по различни теми. Ако не се впряга много, човек може да живее по-дълго. За много хора е доста трудно да намират правилния начин да изразят чувствата си или дори изобщо да ги покажат. Тези, които все пак се осмеляват да покажат откровено какво чувстват към човека отсреща, живеят по-дълго. Сподели:", "date": "2019.05.19", "title": "Кои са петте черти на характера за дълъг живот? Вижте!"}
{"url": "https://pik.bg/%D0%BF%D1%8A%D1%80%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%BC%D1%8A%D0%B6%D1%8A%D1%82-%D1%83%D0%B1%D0%B8%D0%BB-%D0%BC%D0%B0%D0%B9%D0%BA%D0%B0-%D1%81%D0%B8-%D0%B2-%D1%85%D0%B0%D1%81%D0%BA%D0%BE%D0%B2%D1%81%D0%BA%D0%BE-%D0%BD%D0%B5-%D0%B2%D1%8F%D1%80%D0%B2%D0%B0%D0%BB-%D1%87%D0%B5-%D1%82%D1%8F-%D0%B5-%D0%B8%D0%B7%D0%B4%D1%8A%D1%85%D0%BD%D0%B0%D0%BB%D0%B0-news842675.html", "text": "Психично нестабилен мъж от хасковското село Войводово е заподозрян в зверското убийство на 71-годишната си майка. Трупът на пенсионерката Златка Христозова е бил открит в дома й в селото, след като синът й Аньо сам извикал полицията, съобщи \"Монитор\". Криминалистите открили мъртвата жена пребита по особено жесток начин. „Вероятно е ритана и бита много преди да издъхне“, съобщиха посетили местопрестъплението. „Синът се държеше неадекватно. Каза, че ни е извикал, защото майка му е спряла да диша. Не вярваше, че жената е починала, твърдеше, че само „малко й е прилошало“, споделиха те. „Роднини сме, но от две години не си говорим. Нищо, че живеем врата срещу врата. Имахме спор за имот и наследство, не се разбрахме и прекратихме отношения“, каза съседът им известен във Войводово като Митко Камата. „Непрекъснато се караха. Викове, писъци, скандали. И синът Аньо и дъщерята Женя не са много добре психически. Ходеха да се лекуват, ама не ги слушаше главата“, допълни комшията. Според местните Аньо на младини бил съвсем нормално момче, даже бил студент в Пловдив. „Обаче нещо му стана. Дълго време се лекуваше по психиатриите и не се държеше адекватно. Дъщерята и тя е психически лабилна, непрекъснато се караше с майка си“, твърдят местните хора. В цялото село се знае, че Златка е била малтретирана с години от децата си. И двамата са нямали постоянна работа, непрекъснато са й искали пари. Преди да се пенсионира Златка е работила в администрацията на съда в Хасково. Началникът на ОД на МВР в Хасково Ангел Цанков потвърди, че се разследва убийство. Около 13 часа в неделя полицаи с патрулка отведоха дъщерята Женя. Криминалисти изясняват дали тя е съпричастна в малтретирането и причиняването на мъчителната смърт на майка си. По разследването са назначени множество експертизи. Синът Аньо е въдворен в психиатрия докато трае разследването, а се очаква дъщерята Женя да го последва или да бъде задаржана в ареста за 24 часа. Сподели:", "date": "2019.05.19", "title": "ПЪРВИ ПОДРОБНОСТИ: Мъжът, убил майка си в Хасковско, не вярвал, че тя е издъхнала"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%BE%D0%BA%D0%B0%D0%B4%D0%B6%D0%B8%D0%B9%D0%BA%D0%B0%D1%82%D0%B0-%D0%BC%D0%B8%D0%BB%D0%B5%D0%BD%D0%B0-%D1%8F%D1%85%D0%BD%D0%B0-%D0%BC%D0%BE%D1%82%D0%BE%D1%80-%D0%BD%D0%B0-53-%D0%BF%D0%B0%D0%BF%D0%B0%D1%80%D0%B0%D1%88%D0%BA%D0%B8-%D1%81%D0%BD%D0%B8%D0%BC%D0%BA%D0%B8-news841573.html", "text": "Ексцентричната Милена Славова, коронясана за Кралицата на БГ рока и някогашен секссимвол, пори софийските улици с мощен мотор, видяха фотографите на „Ретро”. Звярът е ямаха „Драг стар”, чиято цена започва от 6000 лв. и стига до 14 000 лв. Въпреки напредналата си възраст 53-годишната певица не престава да живее на бързи обороти и показва, че си остава заклета бунтарка. Като звезда, та макар и в пенсия, тя продължава да се облича в крещящи тонове и екстравагантни дрехи в емблематичното червено, независимо че често изглежда комично заради възрастта и габаритите си. Проблемът ѝ с килограмите отдавна е известен, но бившата рок лъвица не полага особени грижи поне да компенсира с прилежна визия и често може да бъде засечена да се разхожда из София небрежно облечена и чорлава. В началото на май Милена отново се изяви като рокерка на голямо женско мотошествие в София, което отбеляза Международния ден на мотористките за втора поредна година. Тя бе атракцията сред стотиците жени, издокарани в най-различна стилистика. Сподели:", "date": "2019.05.19", "title": "САМО В ПИК И \"РЕТРО\": Рокаджийката Милена яхна мотор на 53 (ПАПАРАШКИ СНИМКИ)"}
{"url": "https://pik.bg/%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B0-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%BA%D0%B0-%D0%B1%D0%B5%D1%88%D0%B5-%D0%BE%D0%B1%D1%80%D0%B0%D0%BD%D0%B0-%D0%B2-%D0%BC%D0%BE%D1%81%D0%BA%D0%B2%D0%B0-news842622.html", "text": "Откраднаха малко над 5 млн. рубли от безработна жена в Москва, съобщава пресслужбата на столичната полиция, цитирана от агенция „Москва“ и БГНЕС. Според информацията злосторникът проникнал в колата на безработната и задигнал оттам парите. Той е откраднал и нейните маркови слънчеви очила. Според полицията нанесените щети са за 5, 015 млн. рубли. Засега не е известно кой е извършителят на кражбата. Името на безработна милионерка също не се споменава. Сподели:", "date": "2019.05.19", "title": "Безработна милионерка беше обрана в Москва"}
{"url": "https://pik.bg/%D1%84%D0%B5%D0%BD-%D1%81-%D1%82%D0%B0%D1%82%D1%83%D0%B8%D1%80%D0%BE%D0%B2%D0%BA%D0%B0-%D0%BD%D0%B0-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81%D1%82%D0%B0%D0%BD%D0%B0-%D1%85%D0%B8%D1%82-%D0%B2-%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86-news842654.html", "text": "Заклетият фен на Бойко Борисов от Пловдив Станислав Василев бе сред най-атрактивните в публиката в \"Арена Армеец\" на главното предизборно събитие на ГЕРБ и СДС. Майсторът готвач, за когото в Пловдив се твърди, че прави най-вкусната скара в града, е член на ГЕРБ и върл привърженик на Бойко Борисов. Затова е татуирал лика му върху лявата си ръка, което привлече към него обективите на фоторепортерите в зала \"Арена Армеец\". Станислав бе пристигнал и с фланелка, на която пишеше под снимката на Борисов: \"Аз вярвам само на този ЧОВЕК\". Сподели:", "date": "2019.05.19", "title": "Фен с татуировка на Бойко Борисов стана хит в \"Арена Армеец\""}
{"url": "https://pik.bg/%D0%BD%D0%BE%D0%B2-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%BF%D1%8A%D1%82%D0%BD%D0%B8%D1%86%D0%B8-%D0%BE%D1%82%D0%BA%D0%B0%D0%B7%D0%B0%D1%85%D0%B0-%D0%B4%D0%B0-%D0%BF%D0%BE%D0%BB%D0%B5%D1%82%D1%8F%D1%82-%D0%BD%D0%B0-%D0%B0%D0%B2%D0%B0%D1%80%D0%B8%D1%80%D0%B0%D0%BB-%D1%81%D1%83%D1%85%D0%BE%D0%B9-news842658.html", "text": "Самолет на авиокомпания \"Аерофлот\" Сухой (Sukhoi Superjet 100 - SSJ), тръгвайки от Уляновск за Москва, прекъсна излитането поради отказ на хидравличната система и всички пътници отказаха да летят на този самолет. Това съобщиха на РИА Новости източник на летището и представител на превозвача. Самолетът прекъснал излитането при скорост 55 км/ч, казаха от летището. \"Всички пътници на този полет отказват да летят на Сухой\", посочва източникът. Авиокомпанията също потвърди, че полетът Уляновск - Москва е отложен поради технически причини, а пътниците отказват да летят с този самолет. \"Пътниците ще бъдат превозени с полет SU1289 на самолет Airbus A320, а излитането е насрочено в 5,20 ч. Пътниците са снабдени с всичко необходимо в съответствие с федералните авиационни разпоредби и стандарти на авиокомпанията\", увери представител на компанията. Той поясни, че пилотите са решили да спрат самолета заради включване на „аварийната система заради проблем с хидравличната система“. В началото на май SSJ на \"Аерофлот“, изпълняващ рейс Москва-Мурманск извърши кацане по корем в Шереметиево. При инцидента се запалиха двигателите. Загинаха 41 от намиращите се на борда 78 души. Сподели:", "date": "2019.05.19", "title": "НОВ ИНЦИДЕНТ: Пътници отказаха да полетят на аварирал \"Сухой\""}
{"url": "https://pik.bg/%D0%B1%D0%B8%D0%B2%D1%88-%D0%BF%D1%80%D0%B8%D1%8F%D1%82%D0%B5%D0%BB-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%BC%D0%B8%D0%BB%D0%B5%D0%BD%D0%B0-%D0%BE%D1%82%D0%BA%D0%B0%D0%B7%D0%B0%D0%BB-%D0%BE%D1%85%D1%80%D0%B0%D0%BD%D0%B0-%D1%81%D0%BD%D0%B8%D0%BC%D0%BA%D0%B8-news842649.html", "text": "Жител на Костенец, който преди години е бил близък с убитата фризьорка Милена Шишкова, е отказал полицейска охрана, твърди TrafficNews. Васил, известен повече с прякора Пантуди, се смяташе за един от застрашените от заподозрения убиец Стоян Зайков-Чане. Причината е, че според местните жители Чане често е проявявал ревност спрямо мъжете, с които Милена е имала връзки преди.  Затова Васил бил сред първите хора, на които полицията е предложила защита, докато не бъде открит и задържан Зайков. Той обаче заявил, че няма от какво да се страхува и е отказал охраната. На десетия ден от издирването на Чане стана ясно, че откритото в събота скривалище край Костенец не е ползвано от него, а от друг местен жител, който бил известен бракониер. Trafficnews откри и имот, в който преди години Стоян се криел от полицията след поредна кражба. Става въпрос за къща в Горна Василица, който в момента е необитаема и се продава. Според Йорданка, която живее наблизо, Зайков се крил там с месеци. Помагал му собственикът на къщата, който починал. Сподели:", "date": "2019.05.19", "title": "Бивш приятел на убитата Милена отказал охрана (СНИМКИ)"}
{"url": "https://pik.bg/%D1%80%D0%B0%D0%B7%D0%BA%D0%B0%D0%B7%D0%B2%D0%B0%D1%87%D0%B8-%D0%BE%D1%82-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0-%D0%BF%D1%80%D0%B5%D0%BC%D0%B5%D1%80%D0%B8%D1%85%D0%B0-%D1%81%D0%B8%D0%BB%D0%B8-%D0%B2-%D0%B3%D0%B0%D0%B1%D1%80%D0%BE%D0%B2%D0%BE-news842620.html", "text": "С голямата награда \"Благолаж 2019\" от националната среща - наддумване, която се проведе в Габрово, си тръгна Илия Виделинов от София. Разказвачи от различни краища на страната участваха в тазгодишната надпревара, предава БНР. Власт и пари - на тези теми беше посветена 18-ата среща на разказвачите на весели истории, на която Домът на хумора и сатирата е организатор и домакин всяка нечетна година. Журито с председател доцент Веселка Тончева от института за фолклористика при БАН връчи статуетката с медна камбанка \"Благолаж\" на Илия Видринов от София, който започна представянето си с един кратък виц. Наградата на публиката отиде при Дамян Диамандиев от София. За най-ярко представяне на българин от чужбина беше отличен клубът на българските жени и семейства в немския град Хамбург. Бяха раздадени награди за народен шегобиец, сладкодумен прощапулник, за семейно участие, както и за влогърите, включили се в надпреварата. Сподели:", "date": "2019.05.19", "title": "Разказвачи от цялата страна премериха сили в Габрово"}
{"url": "https://pik.bg/%D1%80%D1%83%D1%81%D0%B8%D1%8F-%D0%BF%D0%BE%D0%B8%D1%81%D0%BA%D0%B0-%D1%81%D0%B0%D1%89-%D0%B4%D0%B0-%D0%BF%D1%80%D0%BE%D1%8F%D0%B2%D1%8F%D1%82-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%B7%D0%B0-%D1%81%D1%80%D0%B5%D1%89%D0%B0-%D0%BC%D0%B5%D0%B6%D0%B4%D1%83-%D0%BF%D1%83%D1%82%D0%B8%D0%BD-%D0%B8-%D1%82%D1%80%D1%8A%D0%BC%D0%BF-news842615.html", "text": "Инициатива за среща между Путин и Тръмп трябва да дойде от американска страна, заяви говорителят на руския президент Владимир Путин, Дмитрий Песков пред руския телевизионен канал „Россия-1“, цитиран от TACC. Позицията на американските власти по много въпроси е променлива и едва ли е възможно да се правят прогнози за бъдещето на двустранните отношения за следващите две години. Наистина, позицията на президента Тръмп и позицията на американската страна по много въпроси са обект на бързи промени, така че тук e да се изчакат някои изчерпателни обяснения <...> Малко вероятно е някой да се осмели и да направи прогнози за бъдещето на двустранните ни отношения за следващите две години ”, каза той. Въпреки факта, че Доналд Тръмп многократно е изразявал желание да се срещне с Владимир Путин, държавният секретар на САЩ Майк Помпео не представи конкретни предложения за организирането на такава среща по време на преговорите в Сочи, добави Песков. Според него инициативата за провеждане на двустранна среща на ниво президент трябва да дойде от американската страна. \"В Аржентина срещата беше отменена, след като вече беше договорена и беше отменена за по-малко от 24 часа. Във връзка с това, разбира се, инициативата за нова среща трябва да дойде от американската страна,\" каза той. Песков изрази надежда, че подобна среща ще се проведе в един или друг формат. \"Това може да бъде предварително договорена, повече или по-малко пълноформатна среща с подготвен дневен ред, което би бил по-предпочитано и по-необходимо въз основа на общите интереси\", каза Песков. По-рано Владимир Путин заяви, че Русия е готова да установи диалог със САЩ. Президентът изрази мнение, че срещата на върха на Г-20 в Осака през юни би могла да бъде подходяща платформа за среща с Доналд Тръмп. Сподели:", "date": "2019.05.19", "title": "Русия поиска САЩ да проявят инициатива за среща между Путин и Тръмп"}
{"url": "https://pik.bg/%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%B3%D1%8A%D1%80%D1%86%D0%B8%D1%8F-%D0%BF%D0%BE%D0%B4%D0%BB%D0%BE%D0%B6%D0%B5%D0%BD-%D0%BD%D0%B0-%D0%BA%D1%80%D0%B8%D1%82%D0%B8%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8%D1%82%D0%B5-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news842580.html", "text": "Гръцката опозиция критикува предизборно премиера на страната Алексис Ципрас за това,че не е създал условия за връщане на гръцките компании от България, съобщава БНР. Гръцкият бизнес е привлечен в България от \"стабилна икономическа среда\", съобщават гръцките медии. Според информацията, над 15 000 гръцки компании са се прехвърлили в България, съобщава гръцкото издание \"Икономистас\". В България има \"стабилна икономическа среда\" и \"привлекателно данъчно облагане\", коментира изданието. Приходите на гръцките компании се движат в рамките на 5 млрд. евро на година и дори много от тях увеличават сферите на дейност. Гръцките инвеститори са създали нови 53 000 работни места. Темата \"гръцки фирми в България\" се използва и в предизборната кампания. Опозицията коментира както в парламента,така и на срещи с избиратели, че една от основните слабости на икономическата политика на Ципрас е, че правителството не успя да създаде условия за развитие на гръцкия бизнес, като върне \"имигриралите фирми от България\". Повечето гръцки компании са с централи в София, а производствените им отдели са в района на Благоевград, но има много  в Пловдив, Хасково и дори Бургас и Варна. Сподели:", "date": "2019.05.19", "title": "Премиерът на Гърция подложен на критики заради компаниите на страната в България"}
{"url": "https://pik.bg/%D0%BF%D1%80%D0%B8%D1%81%D1%8A%D0%B4%D0%B0-%D0%BD%D0%B0%D1%80%D0%BA%D0%BE%D0%B1%D0%BE%D1%81%D1%8A%D1%82-%D0%B2%D0%B8%D0%BA%D1%82%D0%BE%D1%80-%D0%B4%D0%B6%D1%83%D0%BA%D0%B0%D1%82%D0%B0-%D1%81%D0%BF%D1%80%D1%8F%D0%B3%D0%B0%D0%BD-%D0%B7%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%BC%D0%B8%D1%82%D1%8C%D0%BE-%D0%BE%D1%87%D0%B8%D1%82%D0%B5-%D1%89%D0%B5-%D1%82%D1%8A%D1%80%D0%BA%D0%B0-%D0%BD%D0%B0%D1%80%D0%B0-9-%D0%B3%D0%BE%D0%B4%D0%B8-news842641.html", "text": "Столичният наркобос Виктор Боцев, по прякор Джуката, получи 9-годишна присъда и на втора инстанция. Апелативният спецсъд потвърди решението и призна за виновен сочения за наследник на Димитър Желязков-Очите за това, че е ръководел наркобанда, заляла с наркотици Бургаски регион от края на 2011 до юни 2012 г., когато е разбита от ГДБОП. Според обвинението Боцев е движел схема с пласиране на наркотици от столицата към Южното Черноморие. Групата използвала интересен метод да изпраща наркопратки по междуградски автобуси по линията София-Бургас. Понякога дрогата се взимала лично от столицата и е превозвана до Бургас с автомобил. Разследващи откриват странни тайници за съхранение на наркотиците. Така например по автобус към Бургас е пратена да пътува детска играчка плюшено мече, съобщава столичен седмичник. Пълнежът на мечока се оказал доста нестандартен, защото в него са открити амфетамини. Дрога дилърите кътали в жълта кутийка от шоколадово яйце, а също и на гробищата в бургаския кв. „Ветрен\", във вечния дом на определен покойник. Някой от пласьорите заравял увитите в найлон наркотици, а друг разкопавал и взимал стоката. Така снабдителите дори не се виждали очи в очи с уличните дилъри, които пласирали стоката. На подсъдимата скамейка заедно с Виктор Джуката по това дело са изправени още шестима. На първа инстанция освен Боцев са осъдени още: Николай Симеонов-Шопа - 7 г., Цветомир Иванов - 8 г., гаджето му Катерина Янева - 6 г., Георги Димитров-Пишката - 5 г., а Красимир Кръстев-Простака и Николай Ников са оправдани. В края на април т.г. втората инстанция потвърждава присъдите, но Ников вече е признат за виновен и получава 5 г. затвор. Простака, който първоначално е сочен за лидер на бандата заедно с Джуката, отново е оправдан. Както Флагман.бг вече съобщи, ключова роля в ОПГ-то играел Цветомир Иванов от жк „Меден рудник“, които съвсем скоро се опита да излезе предсрочно на свобода. Неслучайно бургазлията получава и най-сериозната присъда след боса Джуката. Иванов и Шопа успели за много кратко време да овладеят пласмента на дрога не само в Бургас, но и в цялата област. Според разследващи ОПГ-то, което от октомври 2011 г. до 27 юни 2012 г. е пласирало наркотици в София, Бургас и Бургаска област - предимно хероин, амфетамини и марихуана, е разбито, след като Иванов е поставен под наблюдение. Така криминалистите разплели черноморската връзка и постепенно стигнали до всички участници в схемата. Сподели:", "date": "2019.05.19", "title": "ПРИСЪДА: Наркобосът Виктор Джуката, спряган за наследник на Митьо Очите, ще търка нара 9 години заради бургаската дрога"}
{"url": "https://pik.bg/%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%BA%D0%B0%D1%80%D1%82%D0%BE%D0%BD%D0%B5%D0%BD%D0%B0-%D1%87%D0%B8%D0%BD%D0%B8%D1%8F-%D0%BD%D0%B0-%D0%BA%D1%8A%D1%80%D1%82-%D0%BA%D0%BE%D0%B1%D0%B5%D0%B9%D0%BD-%D0%B7%D0%B0-22-400-%D0%B4%D0%BE%D0%BB%D0%B0%D1%80%D0%B0-news842613.html", "text": "Картонена чиния, използвана приживе от фронтмена на \"Оейзис\" Кърт Кобейн, беше продадена на търг за 22 400 долара, предаде ДПА. Върху чинията за пица за еднократна употреба бил изписан редът на песните, които групата щяла да изпълни по време на концерт. Търгът беше организиран от аукционната къща \"Джулиънс окшънс\". Първоначалната оценка на лота беше около 2000 долара. Кобейн написал реда на песните с черен маркер преди гастрол във Вашингтон през 1990 година. На същия търг жилетка, носена от Кобейн по време на последната фотосесия, заснета с него преди да се самоубие през 1994 година, намери купувач за 75 хиляди долара. Сподели:", "date": "2019.05.19", "title": "Продадоха картонена чиния на Кърт Кобейн за 22 400 долара"}
{"url": "https://pik.bg/%D0%B2%D0%B7%D1%80%D0%B8%D0%B2-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B1%D0%B0%D0%B3%D0%B4%D0%B0%D0%B4-news842681.html", "text": "Експлозия избухна близо до американското посолство в Багдад. Иракските власти не са коментирали инцидента, но медиите цитираха два багдадски дипломатически източника, които заявяват, че са чули взрив недалеч от укрепената „Зелена зона“ - район, в който се помещават правителствени сгради и чуждестранни посолства. Някои медийни източници съобщават, че сирените за бомбени атаки са се включили в резултат от експлозията. Държавният департамент на САЩ разпореди изтеглянето на държавни служители от американското посолство в Багдад и консулството по-рано тази седмица и призова американските граждани да се откажат от посещенията си в Ирак заради заплахи в региона, свързани с \"тероризъм, отвличане и въоръжени конфликти\". Сподели:", "date": "2019.05.19", "title": "Взрив разтърси Багдад"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BD%D0%BE%D0%B2-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4-%D0%BD%D0%B5-%D0%B5-%D0%B1%D0%BB%D1%8A%D1%84-%D0%BD%D0%B0-%D0%B1%D0%BE%D1%80%D0%B8%D1%81%D0%BE%D0%B2-%D0%B0-%D1%80%D0%B5%D0%B0%D0%BB%D0%B5%D0%BD-%D1%81%D1%86%D0%B5%D0%BD%D0%B0%D1%80%D0%B8%D0%B9-%D1%81-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D0%B1%D1%81%D0%BF-%D0%BF%D1%80%D0%B5%D0%B7%D0%B8%D0%B4-news842668.html", "text": "Възможно е да измислят нов Костинброд в четвъртък или петък, обяви днес премиерът Борисов. Ключовото изказване веднага разбуни духовете и предизвика полемики в целия политически спектър. Блъфира ли премиерът? Предупреждава ли или борави с реални данни? Проверка на ПИК сред високопоставени източници потвърди, че службите за сигурност разполагат със сигнали за готвена провокация непосредствено преди деня за размисъл - събота. Ставало дума за мащабен компромат, последван от \"физически действия\". Каквото и да означава това. В съзаклятието щели да вземат участие ченгеджийските кръгове около БСП, за чието раздвижване ПИК от няколко месеца алармира и с които партията на Корнелия Нинова сключи коалиционно споразумение - запасни офицери и подофицери, паравоенни, бивши агенти на Държавна сигурност. Част от тях - гравитиращи около президентството. Те щели да бъдат подпомогнати от президента Радев. Финансов гръб на операцията щял да  удари избягалият банкер Цветан Василев. На практика това са същите хора, които измислиха първия Костинброд. Фалшивият сигнал за бюлетините в Костинброд бе подаден от БСП и червената депутатка Мая Манолова. Реализацията дойде от телевизията на Цветан Василев ТВ7, поясняват източниците на ПИК. Припомняме, че в момента аватар на Цветан Василев в политиката е водачката на листата на БСП Елена Йончева, негова партньорка в офшорния бизнес. Всички са се обединили, както тогава, и са настръхнали, защото прогнозите сочат, че ГЕРБ все пак ще вземе изборите - въпреки активното мероприятие \"Апартаментгейт\", разкриват информаторите на медията ни. Сподели:", "date": "2019.05.19", "title": "САМО В ПИК: \"Нов Костинброд\" не е блъф на Борисов, а реален сценарий с участието на БСП, президента и Цветан Василев"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%BA%D0%B0%D1%82%D1%8F-%D0%BE%D1%82-%D1%80%D0%B8%D1%82%D0%BE%D0%BD-%D0%B2%D0%BB%D0%B8%D0%B7%D0%B0-%D0%B2-%D0%BA%D0%B0%D0%BF%D0%BA%D0%B8%D1%82%D0%B5---%D0%BC%D0%B0%D0%B3%D1%8A%D1%80%D0%B4%D0%B8%D1%87-%D0%BE%D1%82%D1%80%D1%8F%D0%B7%D0%B0-%D0%B7%D0%B4%D1%80%D0%B0%D0%B2%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D0%B1%D0%B8%D0%B7%D1%8A%D0%BC-%D0%BA%D1%8A%D0%BC-%D0%B5%D0%B4%D0%BD%D0%B0-news842623.html", "text": "Пикантна интрига се е заформила около избора на гост-член на журито в шоуто \"Като две капки вода\" за този понеделник, 20 май, научи ПИК. Както е известно, в настоящия сезон продуцентът Магърдич Халваджиян оваканти стола си до Хилда и Фънки, и във всяко предаване мястото му заемат звезди от музикалнте и артистичните среди. В последното шоу миналия понеделник оценяващите дори бяха четирима, тъй като журито се включиха близнаците братя Аргирови. Идея журито да бъде 4-членно имало и за предаването утре, като била отправена покана към Катя и Здравко от \"Ритон\". В края на лайфа миналия понеделник обаче водещите обявиха, че само нежната половинка от дуета ще вземе участие в шоуто. Това озадачи феновете на звездите, които се подготвят за концерта си \"Чакаме ви с любов\" на 30 май, тъй като не се разделят по никакъв повод. Зад кулисите на \"Капките\" упорито се мълви, че Здравко имал слабост към една от участничките. Пред колеги от музикалната гилдия той не криел, че се възхищава на Тита и хвалел пред всички музикалната й дарба. Това обаче стигнало до ушите на Маги Халваджиян. Хитрият арменец взел решение да не рискува със Здравко, за да не проличат симпатиите му към Тита. Още повече, че шоуто стартира с режисьорски гаф, който прати смс-ите на Милко в сметката на певицата от Силистра. Припомняме, че преди няколко години и Катя, и Здравко се появиха в \"Капките\", но в техните образи се превъплатиха водещите Рачков и Зуета. Един от емблематичните хитове на дуета, \"Джалма\", имитараха и Диана Любенова и Стефан Рядков в сезона о 2013 г. Сподели:", "date": "2019.05.19", "title": "САМО В ПИК: Катя от \"Ритон\" влиза в \"Капките\" - Магърдич отряза Здравко заради лобизъм към една от участничките - вижте коя..."}
{"url": "https://pik.bg/%D0%B8%D0%B7%D1%80%D0%B0%D0%B5%D0%BB%D1%81%D0%BA%D0%B8-%D0%BC%D0%B8%D0%BD%D0%B8%D1%81%D1%82%D1%8A%D1%80-%D1%80%D0%B0%D0%B7%D0%BA%D1%80%D0%B8%D1%82%D0%B8%D0%BA%D1%83%D0%B2%D0%B0-%D0%BC%D0%B0%D0%B4%D0%BE%D0%BD%D0%B0-news842638.html", "text": "Израелският министър на културата Мири Регев определи като \"грешка\" присъствието на палестински знамена върху гърбовете на балетистите на Мадона по време на гастрола й на финала на конкурса \"Евровизия-2019\", съобщават Франс прес и БТА. \"Това е грешка, не трябва да се намесва политиката в една културна проява, с цялото уважение, което изпитвам към Мадона\", заяви г-жа Регев на редовното седмично заседание на министерския съвет. Министърката разкритикува израелската медийна организация Кан, съорганизатор на песенния конкурс, която не си е свършила работата, след като са се появили на екран палестински знамена. Кралицата на поп музиката Мадона не се поддаде на натиска на про-палестинските активисти да бойкотира конкурса в Тел Авив. Според тях чрез него израелските власти се опитвали да омаловажат реалностите от израело-палестинския конфлит. Малко преди участието си като гост на финала, Мадона заяви: \"Никога не трябва да подценяваме силата на музиката да обединява хората!\". Още не е известно дали тя е знаела, че нейни балетисти ще се явят с палестински и израелски знамена. По време на обявяването на резултатите членовете на исландската група \"Хатари\", известни с отрицателното си отношение към израелската окупация на палестинските територии, разгънаха транспаранти с палестинското знаме, предизвиквайки освирквания от страна на публиката. Сподели:", "date": "2019.05.19", "title": "Израелски министър разкритикува Мадона"}
{"url": "https://pik.bg/%D1%82%D1%80%D1%8A%D0%BC%D0%BF-%D1%81%D0%B5-%D0%BE%D0%B1%D1%8F%D0%B2%D0%B8-%D0%B2-%D0%BF%D0%BE%D0%BB%D0%B7%D0%B0-%D0%BD%D0%B0-%D0%B0%D0%B1%D0%BE%D1%80%D1%82%D0%B8%D1%82%D0%B5-%D0%BD%D0%BE-%D0%B4%D0%BE%D0%BF%D1%83%D1%81%D0%BA%D0%B0-%D0%B8%D0%B7%D0%BA%D0%BB%D1%8E%D1%87%D0%B5%D0%BD%D0%B8%D1%8F-news842601.html", "text": "Президентът на САЩ Доналд Тръмп се обяви \"твърдо в полза на живота\", но с уговорката, че допуска изключения за бременност, настъпила при изнасилване или кръвосмешение, предаде Франс прес. Държавният глава говори, след като ред американски щати въведоха ограничения върху абортите, пояснява агенцията. \"Както повечето знаят и за онези, които биха искали да знаят, (ще кажа, че) се обявявам твърдо в полза на живота с три изключения: изнасилване, кръвосмешение и защита на живота на майката - същата позиция като тази на Роналд Рейгън\", обясни Тръмп в Туитър. Президентът сподели мнението си за абортите, дни след като южният щат Алабама забрани всички аборти с изключение на животоспасяващите за майката и предвиди наказания до 99 годни затвор за лекарите нарушители. Въпросът за доброволното прекъсване на бременността ще бъде в центъра на следващата президентска кампания в САЩ през 2020 г. Доналд Тръмп спечели на своя страна религиозната десница, поначало скептично настроена към разведения милиардер, с обещанието да назначи съдии - противници на абортите, във висшата съдебна инстанция на страната. След избирането си президентът назначи във Върховния съд двама магистрати - Нийл Горсъч и Брет Кавано, тъй че съдиите прогресисти вече са малцинство в този огран - четирима от общо девет, отбелязва АФП. Оттогава религиозната десница се надява Върховният съд лека-полека, стъпка по стъпка, да преразгледа историческото си решение, легализирало абортите. След Алабама и Мисури забрани тази седмица абортите по-късно от осмата седмица на бременността. Всички тези закони са в очебийно противоречие с ключовото решение от 1973 г. по делото \"Роу срещу Уейд\", гарантиращо правото на американките да абортират при нежизнеспособен зародиш (до 24-ата седмица на бременността). Съответно съдилищата би трябвало бързо да блокират тези нормативни актове. Инициаторите им обаче не смятат да спрат дотук - те заявиха, че ще правят нови постъпки, докато стигнат до Върховния съд, с надеждата, че ще го убедят да преразгледа решението си от 1973 г. Доналд Тръмп поиска освен това конгресът да забрани абортите при напреднала бременност. \"Колкото до късните (че и повече) аборти, радикалната левица се цепи вътрешно по въпроса. Трябва да останем единни и да спечелим в името на живота през 2020 г.\", написа той снощи в Туитър. Сподели:", "date": "2019.05.19", "title": "Тръмп се обяви в полза на абортите, но допуска изключения"}
{"url": "https://pik.bg/%D0%B1%D0%BE%D1%80%D1%8F%D0%BD%D0%B0-%D0%BA%D0%B0%D0%BB%D0%B5%D0%B9%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D1%81-%D0%B8%D0%B3%D1%80%D0%B8%D1%82%D0%B5-%D0%BD%D0%B0-%D0%B3%D0%BB%D0%B0%D0%B4%D0%B0-%D0%BD%D0%B0-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%B1%D0%B0%D0%BA%D1%83-news842618.html", "text": "Боряна Калейн спечели втори медал от финалите на уредите на европейското първенство по художествена гимнастика в Баку (Азербайджан). Възпитаничката на Мариана Памукова си заслужи бронзовото отличие във финала с лента. Боряна допусна неточности в изпълнението на изключително интересното и оригинално съчетание, поставено по музика от филма „Игрите на глада“, но оценката от 19.750 точки й стигна да стъпи на третото място. За съжаление Катрин Тасева допусна грешка и в този финал, като не успя да направи някои от трудните си елементи и с 17.750 точки завърши 8-ма. Третата титла в този финал в колекцията си от златни медали в днешните финали прибави рускинята Дина Аверина (20.400 точки). Сребро за сестра й Арина с 20.300 точки. Във финала с бухалки грешка остави Катрин Тасева в подножието на медалите - завърши четвърта с 21.150 точки. Първа е Арина Аверина (Русия) с 23.200 точки. Сподели:", "date": "2019.05.19", "title": "Боряна Калейн спечели с \"Игрите на глада\" на финалите в Баку"}
{"url": "https://pik.bg/%D0%BF%D0%BB%D0%B0%D1%82%D0%B5%D0%BD%D0%B0-%D0%BB%D1%8E%D0%B1%D0%BE%D0%B2-%D0%B6%D1%80%D0%B8%D1%86%D0%B8-%D0%BD%D0%B0-%D0%BD%D0%B0%D0%B9-%D0%B4%D1%80%D0%B5%D0%B2%D0%BD%D0%B0%D1%82%D0%B0-%D0%BF%D1%80%D0%BE%D1%84%D0%B5%D1%81%D0%B8%D1%8F-%D0%BF%D1%80%D0%B5%D0%B2%D0%B7%D0%B5%D1%85%D0%B0-%D0%BA%D1%8A%D1%89%D0%B8-%D0%B7%D0%B0-%D0%B3%D0%BE%D1%81%D1%82%D0%B8-news842118.html", "text": "Стаи в многобройните къщи за гости и квартири в Кърджали са се превърнали в работни места на „дами за приключения”, както се наричат жриците на любовта. Труженичките са на възраст от 18 до 40 години и предлагат всякакви ласки, съобщава \"Родопи24\". Всички дами предоставят терен за клиентите. Офертите им са публикувани и в сайт за възрастни. Предоставени са телефонни номера на момичетата. Пазарлъците са изключени, а дамите посочват мястото, където ще се проведе сеансът. В 90 на сто от случаите това са къщи за гости в града. Номерът на стаята се посочва по телефона, а тя се плаща от момичето. Използват се и много квартири в най-големия кърджалийски квартал -„Възрожденци”. Дори в нови кооперации. Сподели:", "date": "2019.05.19", "title": "ПЛАТЕНА ЛЮБОВ: Жрици на най-древната професия превзеха къщи за гости"}
{"url": "https://pik.bg/%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D0%B9-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8%D1%8F%D1%82-%D1%81%D1%8A%D0%BF%D1%80%D1%83%D0%B3-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0-%D1%81%D0%BD%D0%B8%D0%BC%D0%BA%D0%B8-news842648.html", "text": "Японецът Масао Мацумото, който беше мъжът в най-възрастната съпружеска двойка на планета, чиято обща възраст превишаваше 210 години, се е споминал в град Такамацу в префектура Кагава, предаде ТАСС. Причина за смъртта на 108-годишния дълголетник е била сърдечна недостатъчност. До своята кончина той е живял съвместно със съпругата си Мияко в продължение на 81 години и 201 дни. Съпружеската двойка е родена в югозападната префектура Оита. Семейство Мацумото се сдобило с пет дъщери. Масао и Мияко имат също 13 внуци и 25 правнуци. Свой почетен статут в Книгата на Гинес двойката получи, след като подобри с 47 дни предишния рекорд на норвежката двойка Карла и Гурден Долвен, чиято обща възраст в момента на смъртта на един от съпрузите беше 210 дни и 2 месеца. Сподели:", "date": "2019.05.19", "title": "Почина най-възрастният съпруг на планетата (СНИМКИ)"}
{"url": "https://pik.bg/%D0%B0%D0%BB%D0%B5%D0%BD-%D0%B4%D0%B5%D0%BB%D0%BE%D0%BD-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%B3%D0%BE%D0%BB%D1%8F%D0%BC%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BD%D0%B0-%D0%BA%D0%B8%D0%BD%D0%BE%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-%D0%B2-%D0%BA%D0%B0%D0%BD-%D0%B2%D1%8A%D0%BF%D1%80%D0%B5%D0%BA%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B0-news842599.html", "text": "Ален Делон ще получи тази вечер в Кан почетната Златна палма за творчеството си, въпреки петицията с хиляди подписи, която призова организаторите да преосмислят решението си. В петицията, критиците на кинозведата го наричат \"расист, хомофоб и женомразец\". На 83 години Ален Делон е под прицела на движението \"Жени и Холивуд\", които го обвиняват в насилие срещу жени, спорни изказвания срещу нежния пол, хомосескуалистите и имигрантите.17 000 подписа са против награждаването на Делон,а в Кан бяха принудени да дадат обяснение. Що се отнася до Делон, секс символът на френското кино смята, че нежният пол е заприличал на силния, че хомосексуалността е против природата и е признавал, че е удрял жени. Синът му Ален Фабиен го обвинява в побой над майка му Розали. Делон вече пристигна в Кан, където довечера \"Златната палма\" ще му бъде връчена на официална церемония. Сподели:", "date": "2019.05.19", "title": "Ален Делон получава голяма награда на кинофестивала в Кан въпреки скандала"}
{"url": "https://pik.bg/%D1%81%D0%B5%D0%B4%D0%B5%D0%BC-%D1%85%D1%80%D0%B0%D0%BD%D0%B8-%D0%B7%D0%B0-%D1%81%D0%BF%D0%BE%D0%BA%D0%BE%D0%B5%D0%BD-%D1%81%D1%8A%D0%BD-%D0%B8-%D0%B4%D0%BE%D0%B1%D1%80%D0%BE-%D0%BD%D0%B0%D1%81%D1%82%D1%80%D0%BE%D0%B5%D0%BD%D0%B8%D0%B5-news842517.html", "text": "Известно е, че е добре да избягваме някои храни и напитки преди лягане - кафе, алкохол, захарни изделия... Но има и такива, които могат да ви помогнат да спите по-добре и да се чувствате по-добре през деня, съобщава Huffington Post, цитирани от  „Обекти”. Триптофанът е аминокиселина, която в организма се превръща в серотонин и мелатонин, естествените отпускащи мозъка вещества. Серотонинът е невротрансмитер, чийто ниски нива в организма са пряко свързани с депресията, а мелатонинът регулира цикъла на сън и бодърстване. Бананите, ядките, семената, медът и яйцата са сред храните с високо съдържание на триптофан. Сложните въглехидрати също са важни, защото те също увеличават нивата на серотонин. Добър източник на сложни въглехидрати са пълнозърнестите храни и бобовите растения. Някои плодове като гроздето и черешите съдържат мелатонин. Именно това е хормонът, който благоприятства \"превключването\" на нощен режим. Ето списък с няколко хранителни комбинации, които могат да подобрят съня. Всяка от тях съчетава източник на триптофан с източник на сложни въглехидрати, без да натоварва храносмилателната система. Сподели:", "date": "2019.05.19", "title": "Седем храни за спокоен сън и добро настроение"}
{"url": "https://pik.bg/%D0%B4%D1%80%D0%B0%D0%BC%D0%B0-%D0%BC%D0%B5%D0%BB-%D0%B1%D0%B8-%D0%BE%D1%82-%D1%81%D0%BF%D0%B0%D0%B9%D1%81-%D0%B3%D1%8A%D1%80%D0%BB%D1%81-%D0%B7%D0%B0%D0%B3%D1%83%D0%B1%D0%B8-%D0%B7%D1%80%D0%B5%D0%BD%D0%B8%D0%B5%D1%82%D0%BE-%D1%81%D0%B8---%D0%BD%D0%B8%D0%BA%D0%BE%D0%B9-%D0%BD%D0%B5-%D0%B7%D0%BD%D0%B0%D0%B5-%D0%B7%D0%B0%D1%89%D0%BE-news842605.html", "text": "В навечерието на турне солистката на британската поп-група Спайс Гърлс Мелани Браун (Мел Би) отиде в болницата поради пълна загуба на зрението, съобщи в. „Сън“, цитиран от БГНЕС. Според публикацията преди 20 години певицата претърпява лазерна операция, след което престава да вижда с лявото си око. Преди два дни тя започнала да има проблеми и с дясното си око. Поради това Браун трябвало да отиде в лондонска очна клиника. \"Мел беше много зле. Останалата част от групата и мениджърите бяха много притеснени за нея. Тя изкрещя, че е ослепяла\", каза източник, запознат със ситуацията. Лекарите оказали медицинска помощ на Мел Би, в резултат на което успели да възстановят зрението ѝ. Отбелязва се, че причината за временна загуба на зрение не може да бъде установена. Според представителя на певицата в момента ситуацията е под контрол Сподели:", "date": "2019.05.19", "title": "ДРАМА: Мел Би от \"Спайс Гърлс\" загуби зрението си - никой не знае защо"}
{"url": "https://pik.bg/%D0%B5%D0%BD%D0%B8%D1%87%D0%B0%D1%80%D0%B8-%D0%BD%D0%B0-%D1%81%D0%BE%D1%80%D0%BE%D1%81-%D0%BE%D1%82%D1%80%D0%B8%D1%87%D0%B0%D1%82-%D1%82%D1%83%D1%80%D1%81%D0%BA%D0%BE%D1%82%D0%BE-%D1%80%D0%BE%D0%B1%D1%81%D1%82%D0%B2%D0%BE-news842682.html", "text": "Като потомък на панагюрски род отново тази година с огромно вълнение проследих речта на панагюрския кмет Никола Белишки на тържествената заря по повод  143-тата годишнина от избухването на Априлското въстание. Думите на този човек за поредна година накараха всяко българско сърце да потрепне от гордост за смелостта не само на панагюрци. Поклон на всички, заложили живота си за свободата в това най-крупно историческо събитие. Вълнуващо беше и словото на Караянчева, председател на парламента. В изказа ѝ ясно и отчетливо прозвучаха думи и изрази като свобода, робство, последен гвоздей в ковчега на тирана. В същото време в навечерието на честванията един втръснал на зрителите преподавател от НБУ, представящ се като социален антрополог и приближен на управляващата партия, от екрана на национална телевизия провокира българската патриотично настроена аудитория. Според господина не сме били под турско робство, а неволни поданици на султана, пък макар и втора ръка. В соросоидното си опиянение господинчото дори направи възхвала на еничарството. А Априлското въстание било възможно, защото на живеещите сравнително добре поданици било внушено, че е обратното. Всички били носили фесове, дори и националните ни герои. Дойде ми наум онази сцена от Вазовите „Чичовци“, в която подпийналите герои забравят патриотичния възторг и надяват фесовете си от робски страх при появата на заптието. В заключение мисля, че днешните еничари на Сорос не са по-малко страшни от онези  по време на робството. Сподели:", "date": "2019.05.19", "title": "Еничари на Сорос отричат турското робство"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%B2%D0%B5-%D0%BA%D0%B2%D0%BE%D1%82%D0%B8-%D0%B7%D0%B0-%D0%B5%D0%B2%D1%80%D0%BE-2020-%D0%BF%D0%BE-%D1%85%D1%83%D0%B4%D0%BE%D0%B6%D0%B5%D1%81%D1%82%D0%B2%D0%B5%D0%BD%D0%B0-%D0%B3%D0%B8%D0%BC%D0%BD%D0%B0%D1%81%D1%82%D0%B8%D0%BA%D0%B0-news842544.html", "text": "България спечели две квоти за Европейското първенство по художествена в Киев през  2020 година, съобщава БНР. Независимо, че нямаше класиране за абсолютна европейска шампионка и медали в многобоя при жените, подреждането на състезателките в отборната надпревара на Евро 2019 в Азербайджан, което върви в момента, бе квалификация за следващия шампионат на Стария континент. Според регламента, първите 24 гимнастички в това неофициално подреждане, ще играят догодина на шампионата в Киев, като българките попадаха в първата група сред 12-те най-силни състезателки. Освен България от това издание на Евро 2019 с по две квоти си тръгват Беларус, Израел, Италия, Украйна, Азербайджан и Румъния. По една виза взеха Словения, Латвия, Испания, Грузия, Унгария, Гърция и Чехия. Първите квоти за Игрите при индивидуалните гимнастички ще бъдат раздавани по време на Световното първенство, което ще се проведе през септември отново в столицата на Азербайджан. Както е известно, ансамбълът (жени) на България вече доби правото да участва на Олимпиадата, след като спечели сребърен медал в многобоя на шампионата на планетата в София миналата година. Сподели:", "date": "2019.05.19", "title": "България спечели две квоти за Евро 2020 по художествена гимнастика"}
{"url": "https://pik.bg/%D0%B2-%D1%88%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D0%B5-%D0%BF%D1%80%D0%BE%D0%B2%D0%B5%D0%B6%D0%B4%D0%B0%D1%82-%D0%B4%D0%B2%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0-news842522.html", "text": "Първото предложение е за забрана да се продава автоматично оръжие и да се ограничи продажбата на полуавтоматично оръжие. Целта е съобразяване с директива на Европейския съюз, приета след терористичните нападения през 2015 г. Швейцария не членува в ЕС, но не може да не спазва тази директива, защото това ще означава излизането на страната от Шенгенската зона. Два референдума ще се състоят днесв Швейцария - за затягане на правилата за придобиване на огнестрелно оръжие и за промяна в данъчното законодателство на компаниите с цел повече постъпления в пенсионните фондове, предаде БТА, цитирайки ТАСС. Сподели:", "date": "2019.05.19", "title": "В Швейцария се провеждат два референдума"}
{"url": "https://pik.bg/%D0%B5%D0%BA%D1%81%D0%BA%D0%BB%D1%83%D0%B7%D0%B8%D0%B2%D0%BD%D0%BE-%D0%B2-%D0%BF%D0%B8%D0%BA-tv-%D1%80%D1%83%D0%BC%D0%B5%D0%BD-%D1%85%D1%80%D0%B8%D1%81%D1%82%D0%BE%D0%B2-%D0%BF%D1%80%D0%B5%D0%B4-%D0%BC%D0%B5%D0%B4%D0%B8%D1%8F%D1%82%D0%B0-%D0%BD%D0%B8-%D0%BE%D1%87%D0%B0%D0%BA%D0%B2%D0%B0%D0%BC%D0%B5-%D0%BC%D1%80%D1%8A%D1%81%D0%BD%D0%B8-%D0%BD%D0%BE%D0%BC%D0%B5%D1%80%D0%B0-%D0%BE%D1%82-%D0%B1%D1%81%D0%BF-news842589.html", "text": "Очакваме мръсни номера от БСП. Те са свикнали на такива неща. Мисля, че българските граждани няма да се вържат този път и ще успеем. Походът на червените може към властта може да бъде спрян само от ГЕРБ, СДС и коалиционните ни партньори. И ние ще успеем. Това заяви пред ПИК TV лидерът на СДС Румен Христов, след като Бойко Борисов представи в \"Арена Армеец\" кандидатурата на Манфред Вебер за шеф на ЕК. Той обясни, че Манфред Вебер е много добър кандидат, който е добре подготвен. \"За нас седмото място трябва да е сигурно и да се надяваме и на осмо. Това зависи от факта колко партии ще вкарат евродепутати\", коментира той. \"Очаква ни много работа през последната седмица. Изборите са много важни\", отсече още Румен Христов. \"Няма алтернатива. БСП не може да бъде алтернатива. Тя може само пак да ни завлече в блатото\", заключи лидерът на СДС. Сподели:", "date": "2019.05.19", "title": "ЕКСКЛУЗИВНО В ПИК TV: Румен Христов пред медията ни: Очакваме мръсни номера от БСП"}
{"url": "https://pik.bg/%D1%82%D1%83%D1%80%D1%86%D0%B8%D1%8F-%D1%81-%D0%BF%D1%80%D0%B8%D0%B7%D0%B8%D0%B2-%D0%B7%D0%B0-%D0%B2%D0%B4%D0%B8%D0%B3%D0%B0%D0%BD%D0%B5-%D0%BD%D0%B0-%D0%B5%D0%BC%D0%B1%D0%B0%D1%80%D0%B3%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BA%D1%83%D0%B1%D0%B0-news842548.html", "text": "По време на двудневното си официално посещение в Куба турският външен министър Мевлют Чавушоглу заяви, че неговата страна ще продължи да подкрепя прекратяването на санкциите и ембаргото срещу латиноамериканската държава, предава Anadolu Agency, цитирана от „Фокус”. Първият турски дипломат заяви това след срещата му с кубинския президент Мигел Диаз-Канел в столицата Хавана. Чавушоглу се срещна и с кубинския си колега Бруно Родригес Парила, с когото обсъдиха пътя за подобряване на двустранните отношения. Регионалните въпроси, включително продължаващата регионална политическа криза във Венецуела, също бяха включени в дневния ред. \"Турските инвестиции в Куба нарастват – заяви Чавушоглу в пнрофила си в „Туитър”. -  Ще се развият отношения в селското стопанство, строителството, инфраструктурата, енергетиката, здравеопазването и туризма. Външният министър на Турция заяви, че турският парламент ще бъде наблюдател в Латиноамериканския парламент (Parlatino), регионална постоянна организация след среща с председателя на кубинския парламент Естебан Ласо Ернандес. По отношение на двустранната търговия той спомена, че полетите на турските авиолинии до Куба са от голяма полза за двустранните търговските отношения. Сподели:", "date": "2019.05.19", "title": "Турция с призив за вдигане на ембаргото срещу Куба"}
{"url": "https://pik.bg/%D0%BA%D0%BE%D0%B9-%D1%81%D0%BF%D0%BE%D1%80%D1%82-%D0%B5-%D0%BF%D0%BE%D0%B4%D1%85%D0%BE%D0%B4%D1%8F%D1%89-%D0%B7%D0%B0-%D0%B2%D0%B0%D1%88%D0%B0%D1%82%D0%B0-%D0%B7%D0%BE%D0%B4%D0%B8%D1%8F-news842502.html", "text": "Искате да спортувате, но не сте сигурни към каква активност да се насочите? На помощ идва астрологията. Според някои характерни особености на всяка зодия може да се определят и подходящите спортове за всеки знак. Вижте каква тренировка може да е подходящ вариант за вас според зодията. Овен – лека атлетика Представителите на зодия Овен са със силен, състезателен характер. Обичат винаги да са първи, да побеждават и търсят начини да осъществят целите си. Затова и състезанията по лека атлетика им подхождат – в тях могат да покажат бързина и превъзходство с лекота. Тичайте, състезавайте се, ако не с другите, то със себе си. Вие можете да се надградите и да бъдете още по-добри, благодарение на собствените си сили и възможности. Телец – трениране с тежести По природа вие сте надарени със сила, но и с доза мързел. Натоварващите тренировки с упражнения като аеробика не са подходящи за вас, защото ви карат да се потите прекалено и да се изморите. Вашият талант се крие в тежестите – хем тренирате и сте физически активни, хем не се преуморявате. Дори можете да седите, докато вдигате тежести, което е мечтаният спорт за вас. Близнаци – йога Цялата тази енергия, която се движи из тялото ви, цялото напрежение, емоция, нервност, които са характерни за вашата натура, трябва да намерят спокоен пристан. А коя активност е по-подходяща за целта от йогата? Тя ще ви помогне да се фокусирате по-добре, да подобрите гъвкавостта си, да заздравите кръста и гръбнака, а и ще ви помогне да изваете фигура на истинска сирена. Възползвайте се от възможността и опитайте, йогата е само за вас! Рак – плуване Вашата управляваща планета е Луната и вие сте в синхрон с нейното влияние. Това, което ви прави истински щастливи е да сте заобиколени от вода. Плуването не само ви прави щастливи, но и ви помага да поддържате грациозна фигура, да сте здрави и с хармонично тяло. Освен че спортувате чрез плуването, то ви действа и релаксиращо след изморителния и напрегнат трудов ден. Лъв – HIIT (Високоинтензивна интервална кардиотренировка) Този вид тренировка е сред най-подходящите занимания за представителите на зодия Лъв. Отговаря на тяхната динамична природа и експресивна личност. При тази тренировка се редуват упражнения с висок интензитет с такива, които са с по-нисък интензитет, за да се стопят повече мазнини от изгорените калории. С този тип тренировка Лъвовете ще могат да спортуват, да са динамични и да се грижат за своята красива фигура, тъй като добре знаем, че са безкрайно суетни. Деви, вие сте изключително точни, експедитивни и не понасяте безделието. Динамични натури като вас обичат да спортуват, като сред най-подходящите физически активности за вас са карането на колело сред природата, както и тичането в парка. И двете дейности са изцяло под ваш контрол, което е важно за вас. Не зависите от никого, разчитате само на себе си и вие определяте темпото, с което се движите. Везни – танци Представителите на тази зодия обичат красивите неща, красивите хора и хармоничните активности. Ето защо танците са прекрасен начин да изявят своята индивидуалност, да поддържат физическа форма и да са щастливи. Музика, танц, движение и страст – това са магични думи за една Везна! Скорпион – бокс Властта и доминацията са теми, които живо вълнуват представителите на зодия Скорпион. Ако има нещо, което ги привлича неустоимо, това е влиянието, властта, надмощието. А кой по-подходящ спорт може да се свърже с тези думи, освен боксът? Именно той е идеален за Скорпионите. Тъй като вие сте известни с високото си самочувствие, обичате конкуренцията и състезанията, боксът ще ви даде възможност да покажете своите умения и спортен хъс. Стрелец – спининг Стрелци, вие имате толкова много енергия, че е необходимо да постоите затворени в една стая поне за час. А какво можете да правите в тази стая, ако не спининг? Тъй като карането на колело или велоергометър не е достатъчно интересно и интензивно за вас, трябва да е по-трудно занимание. Опитайте с клас по спининг и ще останете доволни. Козирог – тичане Козирози, вие обичате да сте сами срещу света и това никога не ви е притеснявало. Ето защо тичането е прекрасен спорт за вас. Тренирате насаме със себе си, чувствате се свободни, можете да го правите навсякъде и когато си пожелаете, и можете да се състезавате сами със себе си, което ви прави много щастливи. Водолей – пилатес Вие живеете основно във вашата глава, с вашите мисли и това е страхотно, тъй като сте надарени с голям интелект. Но както се грижите за мозъка си, за обогатяване на знанията си, така е важно да се погрижите за тялото и фигурата си. Тренировката, която подхожда на Водолеите е пилатес. Той ще ви помогне да повишите своето самочувствие относно физическата ви форма. Ще ви помогне да подобрите гъвкавостта си. Риби – синхронно плуване Вашето духовно животно е рибата, така че вие сте свързани дълбоко с водата и се наслаждавате на досега с нея. Синхронизираното плуване ви дава възможност не само да плувате и да се радвате на водата, но и да изградите елегантна и красива фигура, за която то ще ви помогне. Сподели:", "date": "2019.05.19", "title": "Кой спорт е подходящ за вашата зодия"}
{"url": "https://pik.bg/%D0%B2-%D1%80%D1%83%D1%81%D0%B8%D1%8F-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%8F%D1%82-%D1%81%D1%8A%D1%8E%D0%B7-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B0-%D0%B1%D0%B5%D0%BB%D0%B3%D1%80%D0%B0%D0%B4-%D0%BF%D0%BE-%D0%B8%D0%B7%D0%B3%D0%BE%D0%B4%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%BE%D1%82-%D0%BC%D0%BE%D1%81%D0%BA%D0%B2%D0%B0-news842564.html", "text": "Правителствата на водещите европейски страни са готови да признаят границата между Сърбия и Косово при условия, които не могат да бъдат гарантирани на Белград от Русия. Това означава загуба на дългогодишен съюзник на Москва на Балканите. Това се посочва в обширен анализ, представен от руското електронно издание “Версия-инфо“, цитирани от „Фокус.” Лидерите на Франция и Германия заявиха, че са готови да приемат сръбската страна в преговорите за териториалното разграничаване и определянето на границата с Косово. Тези стъпки са насочени към намиране на нов модел на международни отношения на Балканите, в рамките на който е възможно да се решат трайни междуетнически конфликти на Балканите и накрая да се умиротвори този регион. Тази политика се осъществява с напълно разбираеми цели за максимално успокояване на региона, за да се интегрират всяка една от нейните страни в Европейския съюз, където Словения и Хърватия се намират вече. За Сърбия се споменава дори една конкретна дата на присъединяване към Европейския съюз - 2025 г. До тази година всички проблеми на Сърбия трябва да бъдат разрешени в максимална степен, за да се гарантира, че балканската страна ще влезе възможно най-безпроблемно в ЕС. Естествено, включването на Сърбия в Европейския съюз се дължи не само на факта, че Европейският съюз предлага на Сърбия по-изгодно сътрудничество от Русия. ЕС активно инвестира в сръбската икономика, опростявайки правилата за пребиваване на сръбски граждани на нейна територия. Фактически вече гражданите на Сърбия вече използват много разпоредби на Шенгенското споразумение за свободно движение в Европа. Всичко това подтиква сърбите да симпатизират на Европейския съюз, въпреки убеждението, че Русия е основният инвеститор на сръбската икономика и вековният съюзник на Сърбия. Образът на Русия, като основен съюзник на Сърбия, не е изчезнал никъде от масовото съзнание на сръбския народ, но в същото време трябва ясно да се осъзнае, че Русия не е в състояние да осигури редовна икономическа помощ на Белград. Москва само понякога дава на Белград безвъзмезни заеми, които не пречат на сръбските власти да се подготвят за влизането на страната в ЕС. Протичащата в Сърбия братска раздяла е предизвикано не само от желанието за подобряване на социално-икономическата ситуация в страната, но и от факта, че Европейският съюз има реални механизми на влияние върху Косово и е в състояние да постигне демаркация на границите на двете държави при условия, които са благоприятни за Сърбия чрез прехвърляне на населените със сърби райони на Косово. Желанието на Франция и Германия за мир на Балканите се превръща от думи не само в заеми, но и в истински дела. Русия не може да си го позволи, което подтиква руските вековни съюзници към ЕС. Сподели:", "date": "2019.05.19", "title": "В Русия: Европейският съюз предлага на Белград по-изгодно сътрудничество от Москва"}
{"url": "https://pik.bg/%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D1%82%D1%8A%D0%BB-%D0%B2%D0%B5%D1%82%D0%B5%D1%80%D0%B0%D0%BD%D0%B8-accept-%D0%B7%D0%B0%D1%80%D0%B0%D0%B4%D0%B2%D0%B0%D1%85%D0%B0-%D0%BD%D0%B0%D0%B4-3-000-%D0%B4%D1%83%D1%88%D0%B8-%D0%B2-%D0%B0%D0%BD%D1%82%D0%B8%D1%87%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80-%D0%B2-%D0%BF%D0%BB%D0%BE%D0%B2%D0%B4%D0%B8%D0%B2-%D1%81%D0%BD%D0%B8-news842558.html", "text": "Symphonic terror - така се казва турнето на германските метъл класици Accept. И онова, което се случи по време на първият от двата им специални концерта в Античния театъл в Пловдив снощи си беше истински симфоничен терор, съобщава „Трафикюз”. Над 3 000 екзалтирани фенове, които накараха римския театър да се пука по шевовете, бяха буквално пометени от мощта на рок ветераните, но едва ли някой от тях е останал разочарован. Accept и пловдивската филхармония устроиха истинско музикално пиршество, задоволило и най-големите рок естети. А симфоничните музиканти излязоха на сцената със специални костюми във вид на човешки скелети и изрисувани лица - \"Оркестърът на смъртта\", както я е обявен в турнето им. Сигурно преди повече от 30 години никой не си е задавал въпроса как биха звучали метъл химни като Princess of the Dawn, Metal Heart или Balls to the Wall в съпровод на цигулки, тромбони, контрабаси и чела. Доживяхме да го чуем и отговорът е - грандиозно! Accept и музикантите от пловдивската опера демонстрираха нагледно колко величествен може да бъде хеви метълът със симфонични инструменти и колко величествена може да бъде симфоничната музика с тежки барабани, бас и китари. Отново чухме и колко величествена е музиката на Accept. В публиката видяхме хора от няколко поколения - от невръстни деца до фенове на преклонна възраст. Което е доказателство, че хитовете, създадени от тази банда наистина са вечни. Началото бе симфонично. В половинчасов изцяло инструментален сет Accept „разходиха” феновете си из творчеството на гениалните Мусоргски, Шопен, Бетовен, Вивалди и Моцарт. Разбира се - пречупени през тежката призма на хеви метъла. Всъщност бандата никога не е криела увлеченията си към класическите мотиви и редовно ги е използвала в песните си. В този симфорок ураган обаче амалгамата бе пълна, а усещането - неповторимо. След тежкото симхфонично интро на сцената излезе и американският вокалист Марк Торнило, който не щадеше гласа си и направи всичко възможно песните да звучат сякаш изпяти от легендарния му предшественик Удо Диркшнайдер. Един от гвоздеите на изживяването бе впечатляващият \"диалог\" на \"Лебедово езеро\" от Чайковски между китара на Волф Хофман - единственият останал оригинален член на групата, и цигуларката Ава-Ребека Рахман, който заема централно място в шоуто. Accept умело редуваха стари класики като Princess of the Dawn, Metal Heart с уникално вплетения мотив от \"Elize\" на Бетовен, Breaker, Fast as a Shark с парчета от по-новата история на бандата, а симфоничният съпровод под ръководството на енергичния диригент Димитър Косев, придаде на всички тях едно ново, различно и завладяващо звучене. За да дойде и грандиозният финал - естествено с емблематичната Balls to the Wall, на която над 3 000 фенове ревяха неистово, а целият Античен театър буквално се тресеше от вибрации. Accept са в Пловдив и тази вечер. Сподели:", "date": "2019.05.19", "title": "Германските метъл ветерани Accept зарадваха над 3 000 души в Античния театър в Пловдив (СНИМКА)"}
{"url": "https://pik.bg/%D0%BD%D0%BE%D0%B2%D0%B8-%D0%BF%D0%BE%D0%B4%D1%80%D0%BE%D0%B1%D0%BD%D0%BE%D1%81%D1%82%D0%B8-%D0%B5%D1%82%D0%BE-%D0%B7%D0%B0%D1%89%D0%BE-%D0%B5-%D1%81%D0%BA%D0%BE%D1%87%D0%B8%D0%BB%D0%B0-%D0%B4%D0%B5%D0%B2%D0%BE%D0%B9%D0%BA%D0%B0%D1%82%D0%B0-%D0%BF%D0%BE%D0%B4-%D0%B2%D0%BB%D0%B0%D0%BA%D0%B0-%D0%B4%D0%BE-%D0%BF%D0%BB%D0%BE%D0%B2%D0%B4%D0%B8%D0%B2-news842604.html", "text": "Момичето, което се е хвърлило пред влака в Пловдивско, е направило опит за самоубийство, съобщиха разследващи. За щастие случаят е завършил без големи последствия, тъй като приятелят на девойката я е дръпнал в последния момент и я е спасил, иначе е щяла да бъде прегазена и убита на място. Инцидентът е станал, докато момичето и момчето са се карали на гарата. В изблик на ярост, породен от любовни драми и неразбирателства, девойката се е решила на фаталната стъпка, казват разследващи. Няма опасност за живота на девойката, пише \"Марица\". Сподели:", "date": "2019.05.19", "title": "НОВИ ПОДРОБНОСТИ: Ето защо е скочила девойката под влака до Пловдив"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%B8-%D0%B8%D0%B7%D0%BE%D0%B1%D1%80%D0%B5%D1%82%D0%B8%D1%85%D0%B0-%D1%82%D0%B5%D0%BB%D0%B5%D1%84%D0%BE%D0%BD-%D1%81-%D1%88%D0%B0%D0%B9%D0%B1%D0%B0-%D0%B8-%D1%81%D0%B8%D0%BC-%D0%BA%D0%B0%D1%80%D1%82%D0%B0-news842563.html", "text": "Мариян и Велислав завършват столичното Технологично училище „Електронни системи\" към Техническия университет в София. Разказват, че когато за пръв път видели телефон с шайба, започнали да търсят бутони, за да наберат номер. Впоследствие разбрали, че трябва само да завъртят шайбата.Така момчетата решили да комбинират старото и новото и да създадат ретро телефон, които да отговаря на съвременните технологии. \"Ако питате повечето хора какво е телефон с шайба, много от тях не знаят какво е това. Това беше една идея, с която да го върнем, един вид\", каза пред камерата на БНТ Мариян. Вдъхвайки нов живот на старите вещи, Мариян и Велислав не крият технологията, по която са създали телефона с шайба и СИМ-карта. Те са убедени, че старите технологии имат място в бъдещето. \"Самият вид и начинът му на работа връща времето назад. Отдолу има, микроконтролер, които управлява данните, които се подават и приемат от СИМ-модула. Има преобразователна схема на напрежение, защото модула работи на специална 4.1 волта напрежение. Шайбата също се управлява от този микроконтролер\", разкри Велислав. Момчетата разказват, че искат да развият своята иновация. Смятат да добавят нови функции, защото за момента телефонът може само да набира. \"Имаме идея да добавим, ролбак. Тоест да набира телефони, които вече са звънели. Също искаме да сложим светлинка да мига, ако имаш пропусната обаждане\", каза Мариян. \"Тоест, когато един телефон звънне на този телефон, номерът да се запазва в памет и така тези ало-измамниците могат да бъдат проследени по телефонен номер\", допълни го Велислав. Мариян и Велислав са категорични, че ще продължат да се занимават с голямата си страст - технологиите. Но първо искат да завършат училище, а след това да продължат образованието си в България. Ученици показаха нагледно, че пътуването във времето е възможно. Мариян Захариев и Велислав Великов създадоха ретро телефон с шайба, който работи със СИМ карта. Сподели:", "date": "2019.05.19", "title": "Български абитуриенти изобретиха телефон с шайба и СИМ карта"}
{"url": "https://pik.bg/%D0%B2-%D0%B5%D0%B3%D0%B8%D0%BF%D0%B5%D1%82-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%B4%D0%BE-%D0%B0%D0%B2%D1%82%D0%BE%D0%B1%D1%83%D1%81-%D0%BF%D1%80%D0%B8-%D0%BF%D0%B8%D1%80%D0%B0%D0%BC%D0%B8%D0%B4%D0%B8%D1%82%D0%B5-14-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D1%81%D0%BD%D0%B8%D0%BC%D0%BA%D0%B8-news842611.html", "text": "Експлозия е избухнала близо до туристически автобус в района на новия Египетски музей при пирамидите, 14 души са пострадали, съобщават Ройтерс и ТАСС. Според източници от египетските сили за сигурност повечето ранени при експлозията край Големия египетски музей са чужденци, допълва Ройтерс. Сподели:", "date": "2019.05.19", "title": "В ЕГИПЕТ: Експлозия до автобус при пирамидите, 14 души са пострадали (СНИМКИ)"}
{"url": "https://pik.bg/%D0%B7%D0%B0%D0%BF%D0%BE%D1%87%D0%BD%D0%B0-%D0%BD%D0%B0%D0%B9-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D1%83%D1%87%D0%B5%D0%BD%D0%B8%D0%B5-%D0%BD%D0%B0-%D0%BD%D0%B0%D1%82%D0%BE-%D0%BF%D0%BE-%D0%BA%D0%BE%D0%BC%D1%83%D0%BD%D0%B8%D0%BA%D0%B0%D1%86%D0%B8%D0%B8-%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%82%D0%B8%D0%BA%D0%B0-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news842568.html", "text": "Най-голямото комуникационно и информатично учение на НАТО \"Устойчив Кобалт\" 2019 започна днес в Румънския център за стратегически комуникации и информатика в Отопени, съобщиха от румънското Министерството на отбраната, цитирани от TACC и „Фокус”. \"Целта на учението, в което участват повече от 1 200 румънски и чуждестранни военнослужещи от 35 структури на НАТО в областта на комуникационните и информационни системи за изпробване и затвърждаване на оперативната съвместимост на системата C4ISR, ”съобщиха от румънското министерство. Учението е планирано от Съвместното командване на силите на НАТО в Европа и е координирано от командира на Групата за комуникационни системи и информационни системи на НАТО, генерал-майор Волфганг Ренер. \"Задачата на учението е съвместна подготовка за предоставяне на международна подкрепа за операциите на НАТО и прилагане на стандартните процедури, необходими за постигане на взаимна съвместимост на човешките и техническите ресурси\", се казва в доклада. Учението по комуникации и информатика ще приключи на 2 юни. Сподели:", "date": "2019.05.19", "title": "Започна най-голямото учение на НАТО по комуникации и информатика в Румъния"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B3%D1%80%D0%B8%D1%88%D0%BE-%D1%81-%D1%85%D1%83%D0%B1%D0%B0%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%B6%D0%B5%D0%BD%D0%B5%D0%B2%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news842572.html", "text": "Григор Димитров победи Томас Фабиано с 2:0 сета в мач от квалификациите на АТП 250 турнира в Женева. 7:5, 6:3 в отделните части. Така Гришо си осигури място за основната схема на състезанието. Димитров ще играе в следващия си двубой на надпреварата в Швейцария с някой от следните тенисисти: Федерико Делбонис, Таро Даниел, Раду Албот и Фелисиано Лопес. Григор вече води в преките мачове срещу Фабиано с 2:0 успеха. 29-годишният италианец Томас Фабиано е под номер 100 в тенис-ранглистата към момента. Без пробиви до първата почивка в срещата - 2:1 гейма за Григор. Фабиано обаче изравни резултата - 2:2. Последва брейк за Томас - 3:2 гейма в полза на опонента на Димитров. 4:2 за Фабиано, Гришо пък взе подаването си за 3:4. Зададе се маратонски гейм, а Григор стигна до 7 възможности за пробив като реализира последната и изравни - 4:4. Почти безпроблемен сервис-гейм за Димитров и 5:4. Подаване за Томас Фабиано - 5:5. Сервис-гейм за Гришо - 6:5. В този момент Фабиано сервира за оставане в сета, стигна се до резултат 0:40, Томас обаче отрази 3 поредни сетбола, оформи се нов много драматичен гейм, а Григор съумя да материализира четвъртия си сетбол и затвори частта с брейк за 7:5. 3:0 гейма за Димитров до първата почивка във втория сет (1 пробив, при това постигнат на нула точки). Григор запази преднината си до края на частта и затвори мача след 6:3 гейма в сет номер 2. За отбелязване е също, че при резултат 5:3 гейма, Димитров парира 2 възможности за брейк. Сподели:", "date": "2019.05.19", "title": "ИЗВЪНРЕДНО: Гришо с хубава победа в Женева (ОБНОВЕНА)"}
{"url": "https://pik.bg/%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81%D1%8A%D1%81-%D1%81%D0%B8%D0%BB%D0%BD%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B2-%D0%B3%D1%80%D0%B0%D0%B4%D0%B0-%D0%BD%D0%B0-%D0%B0%D0%BF%D0%BE%D1%81%D1%82%D0%BE%D0%BB%D0%B0---%D0%BA%D0%B0%D1%80%D0%BB%D0%BE%D0%B2%D0%BE-%D1%81%D0%BD%D0%B8%D0%BC%D0%BA%D0%B8-news842612.html", "text": "„НФСБ е единствената партия, която има най-голямо основание да се бори за българско представителство в Европейския парламент, защото в нейната листа са хора, които реално ще свършат работа – така, както го правят и тук, в България. Ние сме доказали, че сме партия, която работи, вместо да приказва.” Това заяви водачът на листата на коалиция „Патриоти за Валери Симеонов (НФСБ и Средна Европейска класа)” – Валери Симеонов, пред хората в Карлово. По стара българска традиция той бе посрещнат с хляб и сол, а вътре го очакваше пълна зала. Заедно с него бяха кандидатите за български представители в Европейския парламент от коалицията Венера Тодорова и Славчо Атанасов, както и зам.-председателят на НФСБ Борис Ячев. Верен на слогана „Вместо думи – действия”, Валери Симеонов акцентира на свършеното от него като вицепремиер и народен представител, както и на останалите депутати от НФСБ. Той посочи изградената по границата с Турция ограда, благодарение на която бе спрян мигрантския поток. „За първи път малкият и среден бизнес получи защита в наше лице – ние застанахме зад малките собственици на казани за варене на ракия, зад малките собственици на бензиностанции и търговци на горива, зад хората по програмата „Плод и мляко”, зад дребните земеделски производители”, посочи Валери Симеонов. Водачът на листата на родолюбивата коалиция припомни и проверките, инициирани от него по Черноморието, благодарение на които в бюджета на държавата влязоха няколкостотин милиона лева. Валери Симеонов единствен се опълчи на големите акули в бизнеса, бе припомнено още по време на срещата – с внесените от него промени в Закона за хазарта. НФСБ започна кардинална промяна в системата на ТЕЛК. Репортажите, които телевизиите излъчват през последните седмици за мними инвалиди, са доказателство за това, че политическата сила е на прав път, настоявайки за реформата. Благодарение на НФСБ и Валери Симеонов за първи път от 30 години насам българските общности в чужбина разбраха, че не са сами – с работата си като вицепремиер и народен представител Валери Симеонов показа, че българската държава трябва да стои и защитава интересите на нашите сънародници зад граница. „Затова съм категоричен, че в Европейския парламент трябва да отидат хора, доказали, че могат да водят битки, да отстояват позиции и защитават българския национален интерес”, подчерта Валери Симеонов. Дъбенските музиканти поднесоха на Валери Симеонов в знак на благодарност за подкрепата специално изработен портрет на Васил Левски. Благодарности към Валери Симеонов за това, че ги подпомага, отправиха и от Съюза на тракийските дружества. Коалиция „Патриоти за Валери Симеонов (НФСБ и Средна Европейска класа)” се явява на предстоящите избори за български представители в Европейския парламент с №1 в бюлетината. Сподели:", "date": "2019.05.19", "title": "Валери Симеонов със силна подкрепа в града на Апостола - Карлово (СНИМКИ)"}
{"url": "https://pik.bg/%D0%B2%D0%B8%D0%B7%D0%B8%D1%82%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%8F%D1%82-%D0%B2%D1%8A%D0%BD%D1%88%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B2-%D0%B1%D1%8A%D0%BB%D0%B3%D0%B0%D1%80%D0%B8%D1%8F-news842485.html", "text": "Германският министър на външните работи Хайко Маас пристига на официално посещение в България, съобщи БНР. В рамките на двудневната визита първият дипломат на Германия ще се срещне с премиера Бойко Борисов, с вицепремиера и външен министър Екатерина Захариева и с президента Румен Радев. Програмата на Маас включва и разходка в историческия център на София. Утре (б.р. на 20 май) външният ни министър Екатерина Захариева ще приеме министър Хайко Маас за разговори на „четири очи“. Двамата министри ще обсъдят актуални теми от двустранните отношения и дневния ред на Европейския съюз, както и въпроси, свързани с предизвикателствата пред ЕС в международен план, информират от външното ни ведомство. По-късно те ще направят първа копка на новата сграда на дипломатическата мисия на Берлин в София. Визитата на първия дипломат на Германия у нас днес и утре попада и в контекста на продължаващите преговори между България и \"Фолксваген\" за нов завод, а къде ще бъде направена инвестицията от 1, 5 милиарда евро ще е ясно наесен. През април страната ни посети и германският президент президент Франк-Валтер Щайнмайер. Тогава той определи България като стабилизиращ фактор за региона в икономически аспект. Сподели:", "date": "2019.05.19", "title": "Визита: Германският външен министър пристига в България"}
{"url": "https://pik.bg/%D0%BD%D0%B0%D1%81%D0%B5%D0%BB%D0%B5%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%B8%D0%BC%D0%BD%D0%BE-%D1%81%D1%8A%D1%81-%D1%81%D1%8A%D1%80%D0%B1%D0%B8-%D0%BE%D0%B1%D1%89%D0%B8%D0%BD%D0%B8-%D0%B2-%D0%BA%D0%BE%D1%81%D0%BE%D0%B2%D0%BE-%D0%B8%D0%B7%D0%B1%D0%B8%D1%80%D0%B0%D1%82-%D0%BC%D0%B5%D1%81%D1%82%D0%BD%D0%B8-%D0%BE%D1%80%D0%B3%D0%B0%D0%BD%D0%B8-%D0%BD%D0%B0-%D0%B2%D0%BB%D0%B0%D1%81%D1%82%D1%82%D0%B0-news842489.html", "text": "Гражданите на четирите северни общини в Косово с предимно сръбско население - Северна Косовска Митровица, Лепосавич, Зубин поток и Звечан - гласуват днес за нови местни органи на властта, предаде „ТАНЮГ”, цитирана от БНР. Кметовете на тези общини подадоха оставки през ноември в знак на протест срещу решението на косовското правителство да въведе 100-процентови мита за внос на сръбски стоки. Централната избирателна комисия съобщи, че право на глас на тези избори имат над 58 000 граждани, които ще гласуват в 86 избирателни секции. За участие в изборите са се регистрирали три партии - Сръбска листа, Демократическата партия и движение „Самоопределение“. Сподели:", "date": "2019.05.19", "title": "Населените предимно със сърби общини в Косово избират местни органи на властта"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%B4%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B0%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%BD%D0%BE%D0%B2-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%BA%D0%BE%D1%81%D1%82%D0%B8%D0%BD%D0%B1%D1%80%D0%BE%D0%B4-%D0%BD%D0%B5-%D0%B5-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%B5%D0%BD-%D0%B2%D0%B8%D0%B4%D0%B5%D0%BE-news842588.html", "text": "\"Излязохме от кризата. Понесли сме много щети. Каквото е трябвало и с когото е трябвало да се разделим, сме се разделили\", това каза пред камерите на ПИК TV депутатът Десислава Атанасова минути след приключване на представянето на Манфред Вебер и кандидатурата му за председател на ЕК. Атанасова призна, че е много приятно заредена от политическото събитие и присъствалите на него 14 хил. души. Тя призна, че счита за възможен нов сценарий \"Костинброд\", за който Борисов спомена в приветственото си слово. Сподели:", "date": "2019.05.19", "title": "САМО В ПИК TV: Десислава Атанасова: Нов сценарий \"Костинброд\" не е невъзможен (ВИДЕО)"}
{"url": "https://pik.bg/%D1%82%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%BF%D0%B5%D1%82%D0%BA%D0%BE%D0%B2%D0%B0-%D0%BE%D1%82%D0%B8%D0%B2%D0%B0-%D0%B2-%D0%B0%D0%B5%D1%86-%D0%BA%D0%BE%D0%B7%D0%BB%D0%BE%D0%B4%D1%83%D0%B9-news842552.html", "text": "Министърът на енергетиката Теменужка Петкова ще посети атомната централа в Козлодуйутре след 10 ч.,съобщи пресцентърът на министерството. На място тя ще се запознае с дейностите, свързани с плановия годишен ремонт на пети блок на АЕЦ „Козлодуй“. Ремонтната програма стартира на 1-ви май и включва техническо обслужване, както и презареждане на реактора със свежо ядрено гориво. В рамките на ремонта се предвижда и изпълнение на мерки, свързани с повишаване на топлинната мощност на съоръжението до 104%. Сподели:", "date": "2019.05.19", "title": "Теменужка Петкова отива в АЕЦ \"Козлодуй\""}
{"url": "https://pik.bg/%E2%80%9E%D1%80%D0%B0%D0%BC%D1%89%D0%B0%D0%B9%D0%BD%E2%80%9C-%D0%BF%D1%83%D1%81%D0%BD%D0%B0%D1%85%D0%B0-%D1%81%D0%B5%D0%B4%D0%BC%D0%B0%D1%82%D0%B0-%D1%81%D0%B8-%D1%82%D0%B0%D0%B2%D0%B0-news842418.html", "text": "Седмият дългоочакван албум на германската група \"Рамщайн\", озаглавен \"Rammstein\" и съдържащ 11 композиции, беше официално представен на публиката, съобщава сайтът \"Лайф\". Това е първата издадена тава на бандата след 10-годишна пауза. В компактдиска е включена и предизвикалата скандал песен \"Deutschland\", в която членовете на групата се представят в ролята на концлагеристи. Любопитното е, че албумът \"Rammstein\" се появи в мрежата два дни преди официалното му представяне. В медиите се тиражираха и някои съобщения, че тази тава може да се окаже последната в историята на групата. \"Рамщайн\" е легендарен немски рок състав, който от началото на 90-те години си спечели милиони фенове с оригиналното съчетание на тежки ритми и брутален маниер на изпълнението със зрелищни специални ефекти. Самите членове на бандата характеризират стила си като индъстриал метал с елементи на хард рок, електронна музика и алтернативни направления. Сподели:", "date": "2019.05.19", "title": "„Рамщайн“ пуснаха седмата си тава"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-tv-%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%80%D0%B0%D0%B7%D0%B1%D0%B8-%D0%B1%D1%81%D0%BF-%D1%81%D0%BB%D0%B5%D0%B4-%D1%83%D0%B4%D0%B0%D1%80%D0%BD%D0%B0%D1%82%D0%B0-%D1%81%D1%80%D0%B5%D1%89%D0%B0-%D0%BD%D0%B0-%D0%B3%D0%B5%D1%80%D0%B1-%D0%B2-%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-news842591.html", "text": "Кампанията е много интересна. Опитваме се да се противопоставим на битовизмите, към които искат да ни принизят нашите опоненти. Това заяви пред ПИК TV кандидатът за евродепутат и бивш министър по европредседателството на България Лиляна Павлова. \"Имаме задачи, имаме цели, имаме и въпроси от национален интерес, които ще си задаваме в европейския дневен ред. Радваме се, че у лицето на Манфред Вебер, като бъдещ председател на ЕК, има разбиране, има чуваемост\", коментира тя, По думите й Манфред Вебер е дал много ясни значи, че сме готови за влизане в Шенген. \"Мога да опровергая всяко едно от твърденията на БСП. Говорят за някакви 10 милиарда, които го нямало. Няма такива пари. Българската икономика расте. Както видяхме, не могат да прочетат един доклад. Голямата въпросителна е дали са компетентни\", попита Павлова. Бившият министър призова за обединение в Европа по национално важни теми за България. \"Призовавам българските граждани да изберат хора за Европейския парламент, който ще са компетентни, а няма да хулят България\", добави Лиляна Павлова. По повод европредседателството тя каза, че има с какво да се гордеем. \"Показахме, че сме знаещи и можещи. Дори и опозицията не успя да си изкриви душата и да каже, че не е успешно\", обясни кандидат-евродепутатът. \"Благодаря на всички граждани, с които се срещам. Говорим много, говорим за всички проблеми. Надявам се да надделее гласът на разума. В името на България да гласуваме с номер 12\", заключи тя. Сподели:", "date": "2019.05.19", "title": "САМО В ПИК TV: Лиляна Павлова разби БСП след ударната среща на ГЕРБ в \"Арена Армеец\" (ОБНОВЕНА)"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-68-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%BA%D1%80%D0%B0%D0%B9-%D0%BD%D0%BE%D0%B2%D0%B0-%D0%BA%D0%B0%D0%BB%D0%B5%D0%B4%D0%BE%D0%BD%D0%B8%D1%8F-news842490.html", "text": "Земетресение с магнитуд 6.8 по скалата на Рихтер беше регистрирано в южната част на Тихия океан край бреговете на Нова Каледония, съобщи Геофизичната служба на САЩ, цитирана от БГНЕС и Нова телевизия. Епицентърът на земетресението е бил на 179 километра източно от островите Лоайоте, на дълбочина 14 км. Няма данни за нанесени материални щети или жертви. Няма издадено предупреждение за цунами. Сподели:", "date": "2019.05.19", "title": "Земетресение с магнитуд 6.8 по Рихтер бе регистрирано край Нова Каледония"}
{"url": "https://pik.bg/%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%B4%D0%B5%D0%BD-%D0%BE%D1%82-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0%D1%82%D0%B0-%D0%B0%D0%BA%D1%86%D0%B8%D1%8F-%D0%B7%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%B8-%D0%BA%D0%B0%D0%BC%D0%B8%D0%BE%D0%BD%D0%B8-news842491.html", "text": "Последен ден от полицейската акция за проверка на автобуси и камиони. Операцията е по линия на европейската служба TISPOL и се провежда едновременно във всички страни членки на ЕС, съобщава Нова телевизия. И днес пътните полицаи ще следят с камери за неизрядни водачи. Органите на реда ще глобяват и за непоставени колани. Санкцията при шофьор без колан е 50 лв. и отнемане на 6 контролни точки. Пътниците в автомобилите и автобусите, които се возят без колан също подлежат на глоба от 50 лв. Сподели:", "date": "2019.05.19", "title": "Последен ден от полицейската акция за проверка на автобуси и камиони"}
{"url": "https://pik.bg/%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D0%BD%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D1%81%D0%B0-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D0%BD%D0%B0-%D0%BD%D0%B8%D0%B2%D0%BE-%D0%B5%D1%81-%D0%B7%D0%B0-%D1%83%D1%81%D1%82%D0%BE%D0%B9%D1%87%D0%B8%D0%B2%D0%BE%D1%81%D1%82-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%BD%D0%BE%D1%82%D0%BE-%D0%BD%D0%B0-news842533.html", "text": "Необходимо е предприемане на конкретни съвместни действия на ниво Европейски съюз (ЕС) за устойчивост на културното наследство. Това заяви кандидатът за евродепутат от листата на ГЕРБ и СДС Лиляна Павлова по време на среща с граждани в община Сапарева баня, съобщиха от пресцентъра на ПП ГЕРБ. „Културата е стратегически ресурс за бъдещето на ЕС, защото наред с подобряването на инфраструктурата, културата може да изиграе решаваща роля за сплотяването на Европа, подобряване живота на гражданите и бъдещите способности на младите поколения -  каза още Павлова.  - Затова ще работя за активизиране на действията на европейско ниво и засилване на сътрудничеството по отношение на въздействието на културата в социален план – социална кохезия, приобщаване, качество на живот; за стимулирането на икономическия растеж – засилване конкурентоспособността на ЕС и заетостта, и в международен план – стратегическата роля на културата в международните отношения на ЕС. Това е важно за България и за места като Сапарева баня, чиито потенциал за развитие е базиран именно на съчетанието от културно наследство, природа и природни богатства като минералните води“. В Сапарева баня Лиляна Павлова бе посрещната от кмета на общината Калин Гелев. След срещата и дискусията с жителите на курортното градче, Гелев показа на кандидата за евродепутат от ГЕРБ наскоро обновената средновековна църква „Св. Никола“. Тя е един от най-посещаваните туристически обекти в Сапарева баня и е паметник на културата от национално значение. Храмът е изцяло реконструиран, подобрено е и прилежащото му дворно пространство. Кметът поясни, че ремонтните дейности са извършени по Програмата за развитие на селските райони, а бенефициент е храмът „Св. Четиридесет мъченици“ – гр. Сапарева баня. Сподели:", "date": "2019.05.19", "title": "Лиляна Павлова: Необходими са съвместни действия на ниво ЕС за устойчивост на културното наследство"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%86%D0%B2%D0%B5%D1%82%D0%B5%D0%BB%D0%B8%D0%BD%D0%B0-%D0%B1%D0%BE%D1%80%D0%B8%D1%81%D0%BB%D0%B0%D0%B2%D0%BE%D0%B2%D0%B0-%D1%81-%D0%BF%D1%80%D0%BE%D0%B2%D0%B0%D0%BB%D0%B5%D0%BD%D0%B0-%D1%81%D0%B2%D0%B0%D1%82%D0%B1%D0%B0-news841542.html", "text": "Цветелина Бориславова не успя да вдигне сватба на малката си дъщеря Веселина, която в последните няколко месеца даваше сериозна заявка, че е готова да мине под венчилото с футболист №1 на годината - Кирил Десподов. От няколко седмици талантливият национал и наследничката на топбанкерката вече не са заедно. Кирил побърза да потвърди за разлъката, като изтри всички техни общи снимки от профилите си в социалните мрежи. Освен това бившите влюбени прекараха скорошните пролетни празници поотделно. Докато Десподов остана в Сицилия, където играе за италианския „Каляри“, Веселина забягна с приятели в съседна Гърция. Само допреди няколко седмици дъщерята на Бориславова също живееше на Ботуша, тъй като футболистът я покани да свият семейно гнездо там заедно веднага след като подписа договора си с италианския тим. Въпреки че красивата блондинка е по-голяма от бившата звезда на ЦСКА, крехките му 22 години не бяха от значение и те не криеха, че имат планове за женитба и деца. 30-годишната Веселина и Кирил бяха буквално неразделни, а любовта им се радваше на одобрението на всички фенове на футболиста. И неговите родители, и банкерката Бориславова дали благословията си на любовта им, но до годеж така и не се стигнало. Самата Веселина е попадала в светските хроники на пресата и името ѝ се е свързвало само с богати и красиви ВИП ергени. За пореден път обаче ударила на камък в избора си на партньор и отново отложила идеята да последва примера на по-голямата си сестра Ралица, която вече създаде семейство. Каката на Веселина се омъжи на тайна сватба преди няколко години за гърка Крис Грипеос, с когото първо живяха в чужбина, а после се преместиха в София. Ралица работи за известна в цял свят фондация, а мъжът ѝ е компютърен специалист. Веселина пък неотдавна стартира строителна фирма, в която е съдружничка. Докато беше с футболиста, бизнесът за нея оставаше на втори план, но след раздялата все по-често се отбивала в офиса си да работи по бъдещите си проекти. Сподели:", "date": "2019.05.19", "title": "САМО В ПИК И \"РЕТРО\": Цветелина Бориславова с провалена сватба"}
{"url": "https://pik.bg/%D0%B0%D0%BD%D0%B4%D1%80%D0%B5%D0%B9-%D0%BD%D0%BE%D0%B2%D0%B0%D0%BA%D0%BE%D0%B2-%D0%BD%D0%B0%D1%88%D0%B8%D1%82%D0%B5-%D0%BE%D0%BF%D0%BE%D0%BD%D0%B5%D0%BD%D1%82%D0%B8-%D0%B7%D0%BD%D0%B0%D1%8F%D1%82-%D1%81%D0%B0%D0%BC%D0%BE-%D0%BA%D0%B0%D0%BA-%D0%B4%D0%B0-%D1%80%D1%83%D1%88%D0%B0%D1%82-%D0%BD%D0%BE-%D0%BD%D0%B5-%D0%B8-%D0%B4%D0%B0-%D0%B3%D1%80%D0%B0%D0%B4%D1%8F%D1%82-news842532.html", "text": "Пътят, по който ГЕРБ поведе България преди 10 години, е без алтернатива. От най-малкото село до най-големия град хората оценяват постиженията от реализацията на проектите с европейско финансиране. Но нашите опоненти знаят само как да рушат, не и да градят. Това заяви кандидатът за представител на България в Европейския парламент Андрей Новаков, цитиран от пресцентъра на ПП ГЕРБ. Той участва в централното предизборно мероприятие на ГЕРБ-София област, което се проведе на централния площад „Захари Зограф” в град Самоков. В него взеха участие още кандидатите за евродепутати от листата на ГЕРБ и СДС Лиляна Павлова и Ивелина Василева, областният координатор на ГЕРБ-София област Галя Георгиева, народните представители от ГЕРБ Валентин Милушев, Васил Цветков и Мартин Тинчев, кметове и общински ръководители от ГЕРБ в областта. „С усилена работа, сериозна подкрепа и доверието, което имаме от гражданите и европейските ни партньори - българите сме достойна част от Европа. Само заедно като екип ще продължим да градим просперираща България“, посочи пред присъстващите кандидатът за евродепутат Лиляна Павлова и допълни: „Нека се обединим и на 26 май да дадем силен отпор на нашите опоненти и покажем, че България върви напред”. „Всеки един човек трябва да усети подкрепата на Европа, независимо къде в България живее. Важно е в Европейския парламент да има хора, които знаят как работят европейските институции и как да отстояват интересите на страната ни. Ние работим за политики, които гарантират чиста и здравословна среда и по-добър живот на хората”, каза на свой ред кандидатът за евродепутат Ивелина Василева. Сподели:", "date": "2019.05.19", "title": "Андрей Новаков: Нашите опоненти знаят само как да рушат, но не и да градят"}
{"url": "https://pik.bg/%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B2-%D0%BF%D0%B8%D0%BA-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%B1%D0%BE%D1%80%D0%B8%D1%81%D0%BE%D0%B2-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B0%D1%89%D0%B8-%D0%B2-%D0%B0%D1%80%D0%B5%D0%BD%D0%B0-%D0%B0%D1%80%D0%BC%D0%B5%D0%B5%D1%86-%D1%81%D0%BD%D0%B8%D0%BC%D0%BA%D0%B8-news842609.html", "text": "Министър-председателят Бойко Борисов благодари на всички присъстващи в \"Арена Армеец\" на основното предизборно събитие а европейските избори на ГЕРБ и СДС. \"Благодаря на всички 15 000 души, които присъстваха на основното предизборно събитие за европейските избори на ГЕРБ и СДС. Специален гост на събитието беше кандидатът за председател на Европейската комисия от ЕНП Манфред Вебер. Ние сме истинската десница, другите са помагачите на БСП\", написа във Фейсбук той. Сподели:", "date": "2019.05.19", "title": "ИЗВЪНРЕДНО В ПИК: Премиерът Борисов благодари на всички присъстващи в \"Арена Армеец\" (СНИМКИ)"}
{"url": "https://pik.bg/%D1%82%D0%B5%D1%80%D0%B5%D0%B7%D0%B0-%D0%BC%D0%B5%D0%B9-%D1%89%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%E2%80%9E%D1%81%D0%BC%D0%B5%D0%BB%D0%BE-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5%E2%80%9D-%D0%B7%D0%B0-%D0%B1%D1%80%D0%B5%D0%BA%D0%B7%D0%B8%D1%82-news842492.html", "text": "Британският премиер Тереза Мей обяви, че преди да напусне поста си ще изложи пред Камарата на общините нова оферта с \"подобрен пакет от мерки\" като последен опит за одобряването на законопроекта й за Брекзит, съобщава „Сънди Таймс”, цитирани от БТА и Нова телевизия. В статия за изданието Мей пише: \"Какъвто и да бъде изходът от всеки индикативен вот, аз не просто ще поискам от членовете на парламента, а вместо това ще ги помоля да погледнат новата и подобрена сделка със свеж чифт очи и да й дадат своята подкрепа\". Вестникът отбелязва, че преди това Мей ще се посъветва с колегите си в правителството за предложените промени. Освен това кабинетът ще обсъди план за редица индикативни гласувания с цел да бъде установено кои предложения може да съберат депутатско мнозинство, допълва неделното издание. В петък преговорите между консерваторите на Мей и лейбъристите в опозиция се провалиха часове след като премиерът се съгласи да обяви в началото на юни кога ще подаде оставка. Вчера говорителят на Лейбъристката партия по въпросите за Брекзит Киър Стармър каза, че за да се излезе от задънената улица, правителството трябва да свика нов референдум за Брекзит. Сподели:", "date": "2019.05.19", "title": "Тереза Мей ще представи „смело предложение” за Брекзит"}
{"url": "https://pik.bg/%D1%88%D0%BE%D0%BA-%D0%B8-%D1%83%D0%B6%D0%B0%D1%81-%D0%BC%D0%BB%D0%B0%D0%B4%D0%BE-%D0%BC%D0%BE%D0%BC%D0%B8%D1%87%D0%B5-%D1%81%D0%B5-%D1%85%D0%B2%D1%8A%D1%80%D0%BB%D0%B8-%D0%BF%D0%BE%D0%B4-%D0%B2%D0%BB%D0%B0%D0%BA-%D0%BE%D1%86%D0%B5%D0%BB%D1%8F-%D0%BA%D0%B0%D1%82%D0%BE-%D0%BF%D0%BE-%D1%87%D1%83%D0%B4%D0%BE-news842539.html", "text": "Момиче се е хвърлило пред влак между спирките Прослав и Пловдив, съобщава „Булнюз”. Според информацията, случката се разиграла в следобедните часове на 18 май (събота). Момичето е странично ударено от влака, има контузии по единия крак. Откарана е в болница. Чака се следствието. Инцидентът е преустановил за кратко движението по трасето Тодор Каблешков - Пловдив. Сподели:", "date": "2019.05.19", "title": "ШОК И УЖАС: Младо момиче се хвърли под влак, оцеля като по чудо"}
{"url": "https://pik.bg/%D0%B7%D0%B2%D0%B5%D0%B7%D0%B4%D0%B8%D1%82%D0%B5-%D0%B3%D0%BE%D0%B2%D0%BE%D1%80%D1%8F%D1%82-%D0%BD%D0%B5-%D0%B7%D0%B0%D0%BF%D0%BE%D1%87%D0%B2%D0%B0%D0%B9%D1%82%D0%B5-%D0%BD%D0%B8%D0%BA%D0%B0%D0%BA%D0%B2%D0%B8-%D0%BD%D0%BE%D0%B2%D0%B8-%D0%B4%D0%B5%D0%BB%D0%B0-%D0%B4%D0%BD%D0%B5%D1%81-news842498.html", "text": "Бягайте от всякакви конфликти, не се забърквайте в спорове и кавги. Важно е да се контролирате, да бъдете изключително внимателни, бдителни и съзнателни. В противен случай съществува риск да извършите някаква безотговорна постъпка, грешка, да се понесат загуби, да се направи нещо, което би довело до поредица от неуспехи или нежелани последици. Ето защо, преди да кажете нещо, помислете внимателно, поемете дълбоко дъх и пребройте до 10. Като цяло неделята е по-добре да се посвети на почивка, а не на работа. Съдбата може да изпрати изпитания, за да провери вашите принципи и възгледи. Ако е възможно, намалете комуникацията с негативни хора. По-добре е да прекарате времето си в тишина и уединение или с приятели. Практиките на медитация и повтаряне на позитивни утвърждения ще бъдат много полезни. Положителните настройки ще ви помогнат да се настроите към най-доброто. Помнете, че мисълта е енергия. И произнасяйки всяко утвърждение, вие насочвате енергията на Луната към реализацията на вашето намерение и укрепването на биополето. Духовните практики ще ви накарат да се чувствате спокойни, силни и защитени. Не вземайте важни решения под влияние на емоциите и сами - решенията ви на 19 май могат да бъдат погрешни, дори и да изглеждат в момента правилни. Проверявайте всяка информация, която идва при вас в този лунен ден. Не се поддавайте на ласкателства, убеждения, внушения. Съществува опасност да станете жертва на измама, предателство. Не се поддавайте на негативност, мързел, апатия и инстинкти. Всичко това ще ви тласне към нещо вредно или към някакъв вид ексцесии. Добре е да се въздържате от всичко, после може да съжалявате. За да избегнете проблеми, трябва да се настроите по позитивен начин. Не приемайте живота твърде сериозно. Не приемайте коментарите на други хора като причина да ви наранят. Отнасяйте се към всичко, което може да се случи на 19 май с малко ирония. Проблемите скоро ще се разпаднат, настроението ще се подобри и животът ще се върне към нормалното. Основни тенденции: Луната в Стрелец насочва към справедливост, директност, търсенето на истина, възбужда неясни стремежи. Появяват се нови интереси, особено към духовното. Уязвими органи: таз, тазобедрени стави, сухожилия, черен дроб, кръвоносна система. Комуникация: добре е да се общува с приятели, за нови запознанства. Всяко сътрудничество с противоположния пол ще бъде от полза. Възможен е успех в любовните дела, можете да се решите на авантюра. Внимание: Въздържайте се от процедури за кръводаряване и кръвопреливане. Рискът от инциденти се увеличава, особено в планините и под земята. – Време за сериозни избори, за завършване на старите дела, но да не се започват нови. Хубаво е да прекарате повече време в семеен кръг, сред близки хора и по-малко сред странични. Старайте се да бъдете повече на светло, дори като спите е хубаво да има лека светлина, леко сияние. Благоприятно е да гори огън в днешния ден. Добре е да се посети храм, да се почетат починалите, да се четат молитви (много добре изчистват), хубаво е да се медитира на огън (или запалена свещ). Необходимо е очистване от всичко старо и излишно. Позитивно утвърждение: – Бъдете благодарни за всичко, което имате, всичко важно и необходимо за вашето съществуване. Наслаждавайте се на този свят и възможността да живеете в него. Повтаряйте си често това утвърждение, за да си напомняте, че цените живота, вашите близки и себе си. Пълнолуние в 00:12ч в знак Скорпион, което съвпада с 15 лунен ден, който се счита за сатанински и продължава до 21:25ч. (от 20:17ч от 18 май) Как да избегнете проблемите в Пълнолуние: Луната е в знак Стрелец от 04:22ч, където ще остане до 10:57ч на 21 май. Следва 16 лунен ден от 21:25ч на 19 май до 22:29ч н 20 май. Днес е 30 слънчев ден „Имам всичко, което ми е нужно” Сподели:", "date": "2019.05.19", "title": "ЗВЕЗДИТЕ ГОВОРЯТ: Не започвайте никакви нови дела днес"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%88%D0%B5%D1%84%D1%8A%D1%82-%D0%BD%D0%B0-%D1%81%D0%BE%D0%B2%D0%B0-%D1%85%D0%B0%D1%80%D0%B8%D1%81-%D0%B2%D0%B0%D1%81%D0%B8%D0%BB-%D1%82%D0%BE%D0%BD%D1%87%D0%B5%D0%B2-%D1%81-%D0%B5%D0%BA%D1%81%D0%BF%D1%80%D0%B5%D1%81%D0%B5%D0%BD-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D1%82%D0%BE%D0%BB%D0%BA%D0%BE%D0%B2%D0%B0-%D0%BD%D0%B5%D0%BF%D1%80%D0%B5%D0%B4%D0%B2%D0%B8%D0%B4%D0%B8%D0%BC%D0%B8-%D0%B8%D0%B7%D0%B1%D0%BE-news842488.html", "text": "\"Такива оспорвани избори у нас досега не е имало. С толкова много неясноти и турбулентни течения\", каза пред ПИК шефът на \"Сова  Харис\" Васил Тончев.  Въпросът за крайния победител продължава да бъде отворен. ГЕРБ води пред БСП според данните на \"Сова Харис\". За управляващата партия, която е в коалиция със СДС, ще гласуват 34.4% от анкетираните, за БСП - 33.5% и за ДПС - 13.7%, ако европейските избори са сега. Това сочат прогнозите на агенцията. Има паритет между двете политически сили. Тази малка разлика в процентите е в рамките на допустимата статистическа грешка. \"Все още нищо не може да се каже със сигурност. Хората, които казват, че ще гласуват, са повече от тези, които наистина ще гласуват. Много е възможно в последния момент да се наложат теми, които да наклонят в една или друга посока везните\", поясни Васил Тончев. Тази изборна ситуация се дължала на умората от управлението на ГЕРБ и на факта, че БСП не може да намери свое лице и да покаже алтернатива. \"Социалистическата партия не излезе с тезата за промяна. Тя иска да свали ГЕРБ. Това е основното. Но промяната я няма\", уточни Тончев. Според него ни очакват уникални избори. Сподели:", "date": "2019.05.19", "title": "САМО В ПИК! Шефът на \"Сова Харис\" Васил Тончев с експресен коментар: Толкова непредвидими избори с неясноти и турбулентни течения не сме имали никога"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BF%D0%BE%D0%B4%D0%B4%D1%8A%D1%80%D0%B6%D0%B0%D0%BC%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%BF%D0%B5%D1%80%D1%81%D0%BF%D0%B5%D0%BA%D1%82%D0%B8%D0%B2%D0%B0-%D0%B7%D0%B0-%D0%B7%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%B1%D0%B0%D0%BB%D0%BA%D0%B0%D0%BD%D0%B8-news842505.html", "text": "“МКД“, цитирано от \"Фокус\". Германският канцлер Ангела Меркел заяви в Загреб след среща с министър-председателя на Хърватия Андрей Пленкович, че Германия твърдо подкрепя европейската перспектива за Западните Балкани, пише македонското електронно издание \"Позицията на Германия е известна - по принцип подкрепяме европейската перспектива за Западните Балкани, но критериите за присъединяване трябва да бъдат изпълнени,\" каза Меркел. Тя отбеляза, че е разговаряла с хърватския министър-председател за хърватското председателство на ЕС през първата половина на 2020 г. Запитана от репортери за кризата на австрийското правителство, Меркел заяви, че не може да говори от името на австрийския канцлер Себастиан Курц, но добави, че в ЕС има политически течения, които искат да го унищожат. Сподели:", "date": "2019.05.19", "title": "Ангела Меркел: Поддържаме европейската перспектива за Западните Балкани"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82-%D0%B5%D0%BC%D0%B8%D0%BB-%D1%80%D0%B0%D0%B4%D0%B5%D0%B2-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D1%81%D0%BB%D0%BE%D0%B6%D0%B8-%D0%BA%D1%80%D0%B0%D0%B9-%D0%BD%D0%B0-%E2%80%9E%D0%B2%D0%B5%D1%87%D0%BD%D0%B8%D1%82%D0%B5-%D0%B4%D0%BB%D1%8A%D0%B6%D0%BD%D0%B8%D1%86%D0%B8%E2%80%9D-news842545.html", "text": "Има начин да се сложи край на така наречените „вечни длъжници”. По мое предложение в нова евродиректива се препоръчва на държавите-членки в най-кратки срокове да започнат да прилагат разпоредбите за опрощаване на дългове не само на предприемачите, но и на физическите лица. От години се боря да сложим край на „вечните длъжници”. Като народен представител настоявах за законодателни промени, с които да въведем 10-годишна абсолютна давност за всички задължения, продължих да работя за тази кауза и в Европейския парламент. Това заяви пред жителите на монтанското село Благово досегашният евродепутат от ГЕРБ и кандидат за следващ мандат Емил Радев, съобщава „Конкурент”. Заедно с него с хората в монтанското село срещнаха областният управител Росен Белчев и заместник-кметът на Монтана Станислав Станоев. „Очаквам скоро да  започне ремонтът на пътя от Боровци до района на язовир „Чернила”, а свлачището от водоема  до входа на Монтана ще се ремонтира със средства от Агенция пътна инфраструктура.” каза губернаторът Белчев. Отсечката от село Боровци до Монтана остана неремонтирана при реконструкцията на шосето  Монтана – Берковица – Петрохан. Жителите на село Благово, които работят в областния град, са принудени ежедневно да пътуват по компрометираното трасе. Въпросът за реконструкцията се поставя от години. След срещата си с хората в Благово Емил Радев посети една от най-големите фирми за производство на млечни продукти – „Люта” в бойчиновското село Владимирово. .„Трябва да направим така, че българските предприятия с помощта на европейските фондове да стават много по-конкурентоспособни. Така те ще успеят да увеличат добавената стойност на своето производство и да създадат по-високоплатени работни места“, подчерта Емил Радев. Дейността на мандрата е разширена чрез три спечелени европроекта. Във Владимирово Радев бе посрещнат от общинския кмет Светлин Сретениев. „Именно тези фирми хранят българските граждани с наистина полезни качествени продукти. Убеден съм, че с общоевропейски контролен орган за храните, ще се противодейства на нелоялните търговски практики. И заради това усилено работя  срещу двойните стандарти при храните и напитките в страните-членки.”, подчерта кандидатът за евродепутат от листата на ГЕРБ и СДС Емил Радев. Сподели:", "date": "2019.05.19", "title": "Кандидатът за евродепутат Емил Радев: Трябва да се сложи край на „вечните длъжници”"}
{"url": "https://pik.bg/%D1%81%D0%B5%D0%BC%D0%B5%D0%B9%D0%BD%D0%B0-%D0%B4%D1%80%D0%B0%D0%BC%D0%B0-%D0%BF%D1%81%D0%B8%D1%85%D0%B8%D1%87%D0%BD%D0%BE-%D0%B1%D0%BE%D0%BB%D0%B5%D0%BD-%D1%83%D0%B1%D0%B8-%D0%BC%D0%B0%D0%B9%D0%BA%D0%B0-%D1%81%D0%B8-%D0%B2-%D1%85%D0%B0%D1%81%D0%BA%D0%BE%D0%B2%D1%81%D0%BA%D0%BE-%D1%81%D0%B5%D0%BB%D0%BE-news842550.html", "text": "Син уби 71-годишната си майка в хасковското село Войводово, съобщи „Дарик”, като се позовава на информация на директора на полицията Ангел Цанков. Според данните, възрастната жена е била удряна с юмруци и ритници. След убийството - мъжът сам извикал полиция. Той е с тежко психично заболяване, бил е и подлаган на лечение в болница. По данни на полицията, пенсионерката е била малтретирана с години. Заподозряна по случая е и дъщерята на убитата. По разследването вече са назначени експертизи. Сподели:", "date": "2019.05.19", "title": "Семейна драма: Психично болен уби майка си в хасковско село"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B1%D0%B8%D0%B2%D1%88%D0%B8%D1%8F%D1%82-%D0%BC%D0%B2%D1%80-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B5%D0%BC%D0%B0%D0%BD%D1%83%D0%B8%D0%BB-%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D1%81-%D0%BE%D1%81%D1%82%D1%8A%D1%80-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B2-%D1%87%D0%B5%D1%80%D0%BD%D0%B0-%D0%BC%D0%BE%D0%B4%D0%B0-%D0%BB%D0%B8-%D1%81%D0%B5-%D0%BF%D1%80%D0%B5%D0%B2%D1%80-news842108.html", "text": "- Става въпрос за психиатрични проблеми, на които никой не обръща внимание. Специализираните болници са в окаяно състояние. Когато стане някакъв такив случай, веднага се търси отговорност от полицията. А това е проблем на здравеопазването. Тези хора не са били наблюдавани от съответните служби и лекувани. - Не, не са трудно разкриваеми. Напротив даже. Практиката показва, че те се разкриват много бързо. Извършителите успяват да се укрият - това е въпрос на находчивост. В случая от Костенец, например, става дума за човек, който много добре познава региона. Затова никак не му е трудно да се укрие. Има и нещо друго - българите сме така устроени, гледаме да не слагаме пръст, където вратата скърца. Хората не искат да се намесват. - Да, трябва да помагат. Те познават региона, полицията много по-бързо ще работи, ако хората й дават информация къде би могъл да се скрие даденият човек, какъв е той... Така нещата ще вървят по-бързо и лесно. - Много назад сме с превенцията. При нас се работи, след като е извършено едно престъпление. И престъпността няма етнос. Циганската, за която сега се говори, е по-забележима. Но за съжаление пак никой не работи в превенцията. Първо да се опитат престъпниците да бъдат интегрирани. - В малките населени места е нормално да се познават престъпниците и върху тях наблюдението да се извършва по-ефективно. Но това не се прави. - Въпрос на организация.  А нещата са свързани. Причините са общи - и безхаберие, и ниска квалификация и нежелание за работа. - Докато не започнем да избираме на съответните длъжности хора, които могат  да вършат работа. Приемат се закони, които противоречат на Конституцията... - Промените в Наказателния кодекс, които дават възможност за освобождаване от наказателна отговорност при неизбежна самоотбрана. Когато се приемат текстовете, не може парламентът да гласува неясни текстове, които да доведат до неадекватни реакции на гражданите. Ако видят едно дете, което се е качило на черешата, да вземат да го застрелят. Само затова, че се е качило на черешата. - Престъпността поддържа едно устойчиво ниво. В крайна сметка хората вече са по-чувствителни, което е добре. По време на социализма престъпленията бяха укривани. Сега всичко е ясно, всяка информация излиза наяве и хората реагират. - Няма такава държава. Навсякъде има престъпност. Въпросът е тя да бъде ограничена. За да могат хората да живеят спокойно. Сподели:", "date": "2019.05.19", "title": "САМО В ПИК! Бившият МВР министър Емануил Йорданов с остър коментар в черна мода ли се превръщат семейните убийства като в Костенец, ще се изтрепем ли след узаконяването на самоотбраната с оръжие"}
{"url": "https://pik.bg/%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D1%80%D1%83%D1%81%D0%B5%D0%BD%D0%B5%D1%86-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE-%D0%BF%D0%BB%D1%83%D0%B2%D0%B0%D0%BD%D0%B5-news842499.html", "text": "Теодор Цветков от Русе започна поредната си благотворителна кампания и този път той ще преплува 30 български езера, съобщава БНР. Средствата са предназначени за фондацията \"Нана Гладуиш - Една от 8\", подкрепяща борбата с рака на гърдата. В начинанието си Цветков е подкрепен от брат си Валентин и много приятели. Началото на благотворителното плуване ще бъде дадено на 31 май от Нановското блато и Карлиевото езеро и ще приключи на 22 юни на езерото Липник край Русе. В някои от дните треньорът по плуване ще прекоси по две езера, а програмата му е съгласувана с Министерството на околната среда и водите. „Решихме с тези преплувания да подкрепим фондацията, като накрая, след като се преплуват на 22 юни, тези езера ще бъдат включени в една енциклопедия плюс няколко други от парковете Рила и Пирин. Всички приходи, които се съберат от енциклопедията, ще бъдат отново за фондацията“, каза Теодор Цветков. В навечерието на Коледа той преплува 50 км. само с ръце в подкрепа на друга благотворителна кауза - изграждането на рехабилитационен център за деца с увреждания. Сподели:", "date": "2019.05.19", "title": "Инициатива: Русенец организира благотворително плуване"}
{"url": "https://pik.bg/%D0%B2-%D0%B0%D0%B2%D1%81%D1%82%D1%80%D0%B8%D1%8F-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B4%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%B8-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0%D1%80%D0%BD%D0%B8-%D0%B8%D0%B7%D0%B1%D0%BE%D1%80%D0%B8-news842506.html", "text": "Очаква се австрийският канцлер Себастиян Курц и президентът Александър Ван дер Белен да обсъдят днес датата, на която ще се проведат предсрочните парламентарни избори в страната. До тях се стигна след скандала, уличаващ досегашния вицеканцлер и лидер на един от коалиционните партньори в кабинета - Хайнц-Кристиан Щрахе, в търсене на предизборна финансова подкрепа в замяна на изгодни държавни поръчки. За предсрочни избори \"възможно най-скоро\", се обяви снощи канцлерът Курц и добави, че се отказва от съвместната си работа с коалиционните си партньори от Партията на свободата, чиито лидер е Щрахе. „След вчерашния видеоклип съм длъжен да кажа – стига толкова. Макар и методът, по който е заснет, да е очевидно неподходящ, съдържанието си остава такова, каквото е. Най-проблематични в този запис са - идеята, че с властта може да се злоупотребява, начинът, по който се борави с парите на австрийските данъкоплатци, и разбирането за медиите в нашата страна. Но най-лошото е, че в разговорите си днес с представители на Партията на свободата, не видях искрено желание за друга промяна, освен двете оставки“, каза Себастиан Курц. Кристиян Щрахе вече подаде оставка. Оставка подаде и парламентарният шеф на Партията на свободата Йохан Гуденус. Президентът Александър Ван дер Белен коментира, че предсрочните парламентарни избори са необходими за възстановяване на доверието на гражданите в държавните институции. Сподели:", "date": "2019.05.19", "title": "В Австрия обсъждат дата за предсрочни парламентарни избори"}
{"url": "https://pik.bg/%D0%B1%D0%B5%D0%BB%D0%B0%D1%80%D1%83%D1%81-%D0%B8-%D0%BA%D0%B8%D1%82%D0%B0%D0%B9-%D0%B8%D0%B7%D0%BB%D0%B0%D0%B3%D0%B0%D1%82-%D1%80%D0%B5%D0%B2%D0%BE%D0%BB%D0%B2%D0%B5%D1%80%D0%B8-%D0%B8-%D1%80%D0%B0%D0%BA%D0%B5%D1%82%D0%B8-news842401.html", "text": "Десетата изложба на оръжия и военна техника MILEX 2021 се проведе на територията на специалната икономическа зона \"Великий камен\" - в съвместния китайско-беларуски индустриален парк, предава TACC „Великий Камен“ е специална икономическа зона, беларуско-китайски индустриален парк, който се изгражда на територията на Смолевичския район на Минската област близо до Националното летище Минск в съответствие с междуправителствено споразумение между Китай и Беларус. От 15 май до днес там се проведе международно изложение на оръжията и военното оборудване MILEX 2019. Изложението на руските предприятия заемаше над 500 квадратни метра. Организаторът на единната руска експозиция традиционно е \"Рособоронекспорт\". На изложението е представено както стрелково малокалибрено оръжие, така и ракетни установки и системи за залпов огън. Сподели:", "date": "2019.05.19", "title": "Беларус и Китай излагат револвери и ракети"}
{"url": "https://pik.bg/%D1%81%D0%BF%D0%BE%D0%BC%D0%B5%D0%BD%D0%B8-%D1%84%D0%BE%D0%BB%D0%BA-%D0%BA%D1%80%D0%B0%D0%BB%D0%B8%D1%86%D0%B0%D1%82%D0%B0-%D0%B8%D0%B2%D0%B0%D0%BD%D0%B0-%D0%B1%D0%B8%D0%BB%D0%B0-%D0%BD%D0%B0-%D0%B1%D0%B0%D0%BB-%D1%81-%D0%BB%D0%BE%D1%88%D0%BE-%D0%BC%D0%BE%D0%BC%D1%87%D0%B5-news842402.html", "text": "Кралицата на попфолка Ивана няма как да забрави абитуриентската си вечер. Всяка година през май пее на балове, които я връщат във времето, когато и тя е чула последния училищен звънец. „За Айтос, в който съм родена, абитуриентските бяха истински празник. Минаваше се през целия град, за да те огледат от всички страни, да коментират тоалета ти, да преценят дали кавалерът ти е с авторитет. Голям цирк беше“, спомня си певицата. В онези години нямало скъпи коли и всичко се въртяло около тоалета. Дори фризурите и гримът нямали значението, което младите им придават сега. Баловете не били тип „сватба“, а се изразявали в кратка почерпка у дома с роднините. „Купихме роклята в последния момент. Нямаше голям избор. А и попфолкът не съществуваше ​- нямаше откъде момичетата да копират модели“, смее се Ивана, която блеснала в петроленозелена рокля с миди дължина. Не била съвсем по мярка, а и подплънките идвали възшироки. Прическата пък била на косъм от провал. \"Подстригах се и се накъдрих, но не постигнах търсения ефект. Приличах по-скоро на леля ми от 20-те години, отколкото на модна икона\", шегува се певицата пред \"Марица\". Класът се събрал в „Аетос“ ​- най-реномирания ресторант в града. Всички елитни гимназии празнували там. Ивана, която завършила ЕСПУ „Христо Ботев“, била сред най-популярните девойки в училище, комсомолски секретар на класа. Колкото тя била скромна и примерна, толкова буен бил кавалерът й. „Беше от лошите момчета, лидер в училище“, разказва попфолк дивата. Сподели:", "date": "2019.05.19", "title": "СПОМЕНИ: Фолк кралицата Ивана била на бал с лошо момче"}
{"url": "https://pik.bg/%D0%B4%D0%B5%D1%86%D0%B0%D1%82%D0%B0-%D1%83%D1%87%D0%B0%D1%82-%D0%BD%D0%B0%D0%B9-%D0%B4%D0%BE%D0%B1%D1%80%D0%B5-%D0%B4%D1%83%D0%BC%D0%B8-%D0%BE%D1%82-%D0%B2%D1%80%D1%8A%D1%81%D1%82%D0%BD%D0%B8%D1%86%D0%B8-news842395.html", "text": "Ако искате да помогнете на детето си да обогати речника си, най-добре ще направите да му намерите приятели, с които да си играе, пише в. \"Дейли мейл\", позовавайки се на американски учени. Макар и да е известно, че малките възприемат моделите на речта от семейството си, специалисти от университета на Охайо и университета \"Пардю\" установиха, че те учат най-добре думи от други деца. Възможно е това да се дължи на факта, че децата чуват по-добре сходните на техните гласове. Учените са работили с малчугани на две години, като са им пускали видеозаписи на възрастни хора и на деца на 8 до 10 години, рецитиращи стихчета, или произнасящи само отделни думи. Сподели:", "date": "2019.05.19", "title": "Децата учат най-добре думи от връстници"}
{"url": "https://pik.bg/%D0%BA%D0%B8%D0%BC-%D0%BA%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%80%D0%B0%D0%B7%D0%BA%D1%80%D0%B8-%D0%B8%D0%BC%D0%B5%D1%82%D0%BE-%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82%D0%BE%D1%82%D0%BE-%D1%81%D0%B8-%D0%B4%D0%B5%D1%82%D0%B5-news842445.html", "text": "Риалити звездата Ким Кардашиян разкри името на четвъртото си дете - Псалм Уест, като представи снимка на новороденото в социалните мрежи, съобщава БТА. Псалм, чието име в САЩ се произнася Сам, се роди на 9 май. Фотография на бебето в бели пелени в неговото детско креватче се появи по повод Деня на майката с надпис: \"Един прекрасен Ден на майката!\". В съпровождащия текст се казва, че Ким Кардашиян и съпругът и Кание Уест \"са извънредно щастливи\" от новото попълнение в семейството им. Бебето е второто момче и второто, родено от сурогатна майка заради здравните проблеми на Ким Кардашиян, която тя имаше по време на предишните си две бременности. Другите три деца на семейство Уест са 5-годишната Норт, 3-годишният Сейнт и 15-месечната Чикаго. Сподели:", "date": "2019.05.19", "title": "Ким Кардашиян разкри името на четвъртото си дете"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-%D0%B3%D0%BE%D0%B4%D0%B8%D0%BD%D0%B0-%D1%81%D0%BB%D0%B5%D0%B4-%D0%B0%D0%B4%D1%81%D0%BA%D0%B0%D1%82%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%B4%D0%B8%D0%B2%D0%BD%D0%B0-%D0%B2%D0%B8%D0%B6%D1%82%D0%B5-%D0%BA%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B8-%D1%81-%D0%BC%D0%BE%D0%B4%D0%B5%D0%BB%D0%BA%D0%B0%D1%82%D0%B0-%D0%BA%D1%80%D0%B8%D1%81%D1%82%D0%B8-news842160.html", "text": "Точно година и 2 месеца, след като се изправи очи в очи със смъртта, Кристина Илиева надмогна травмите и болката, и се завърна към модните си ангажименти, видя ПИК. Тези дни красавицата, която преди тежката катастрофа с поп певицата Дивна, снимаше реклами за европейски и американски брандове, тези дни застана за обектива за професионална фотосесия за пръв път след инцидента. Припомняме, че на 12 март миналата година при неправилно изпреварване на пътя Русе - София Дивна изгуби контрол върху автомобила си. Пожарникари разкостиха колата на части, за да измъкнат притиснатата от смачканите ламарини моделка. Кристин бе с тежки наранявания, фрактури на дясното бедро, коляното и таза, а по десния й крак е имало цели участъци откъснато месо. След животоспасяващата операция в Плевен, Илиева бе транспортирана в отропедията на Военно-медицинска академия. След едномесечен престой лечението й бе поето от клиники в Истанбул, където младата жена претърпя серия от тежки операции за спасяване на крака й от ампутация, а след това и пластични операции. Преди месец с Кристин се свързала популярна компания за перилни препарати. От фирмата поканили блондинката да заснеме рекламна фотосесия. Първите кадри качи самата Илиева в профила си във \"Фейсбук\". \"Много се вълнувам и искам да споделя с вас първата си фотосесия след една година прекъсване. Благодаря и на целия екип за вярата им в мен и професионалното отношение. За мен беше радост да работим заедно и да направим нещо толкова красиво реалност!\", написа тя. Сподели:", "date": "2019.05.19", "title": "ПЪРВО В ПИК: Година след адската катастрофа с Дивна, вижте какво се случи с моделката Кристин Илиева (СНИМКА)"}
{"url": "https://pik.bg/%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82-%D0%BE%D1%82-%D1%81%D1%82%D0%B0%D1%80%D0%B0-%D0%B7%D0%B0%D0%B3%D0%BE%D1%80%D0%B0-%D0%B5-%D0%BD%D0%B0%D0%B9-%D0%B4%D0%BE%D0%B1%D1%80%D0%B8%D1%8F%D1%82-%D0%BC%D0%BB%D0%B0%D0%B4-%D1%88%D0%BE%D1%84%D1%8C%D0%BE%D1%80-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%BD%D0%B8%D0%BC%D0%BA%D0%B8-news842429.html", "text": "Абитуриентът Петър Господинов от Стара Загора спечели състезанието „Най-добър млад шофьор на България 2019”, организирано от Съюза на българските автомобилисти (СБА). Ученикът, който има шофьорска книжка едва от декември миналата година, показа най-добри комплексни умения и познания както за правилата за движение, така и за техническото състояние на автомобила и съвсем заслужено спечели голямата награда – 1 година безплатно шофиране на чисто нов автомобил. Финалът на второто поред издание на състезанието „Най-добър млад шофьор на България” се проведе в събота в центъра на София, където общо 30 финалисти пред погледа на стотици зрители демонстрираха шофьорски способности и теоретични знания като решаване на тестове, смяна на автомобилна гума, паркиране, заобикаляне на препятствия, оказване на първа помощ, овладяване на автомобила при мокра настилка и намалено сцепление. Втори в класирането остана Симеон Цветков, който си тръгна с ваучер за 1000 лв. за комплект нови автомобилни гуми. На трето място се нареди Цветомир Стамов, с което спечели ваучер за 2000 лв. под формата на гориво. Тримата най-добри в кампанията ще представят България на сходно международно състезание през октомври в Словения. Бурни аплодисменти от публиката получи Ангелина Спасова. Оказа се, че младата дама най-бързо се е справила при смяна на автомобилна гума и спечели допълнителна награда - ваучер за комплект нови автомобилни гуми на стойност 500 лв. Атрактивни награди имаше за всичките участници в състезанието, които освен членски карти от СБА, получиха различни подаръци от спонсорите и Българския Червен кръст. Извън състезанието най-голямата атракция бяха зрелищните демонстрации на професионалните рали състезатели Васил Жеков и Илия Царски, които забавляваха публиката с дрифтове и технически умения. Все пак те призоваха младите шофьори да се учат и да опознаят физиката на автомобила, преди да се качат да го карат. Шефът на Изпълнителна агенция \"Автомобилна администрация\" Бойко Рановски пък помоли финалистите никога да не правят това по пътищата. Сподели:", "date": "2019.05.19", "title": "Абитуриент от Стара Загора е най-добрият млад шофьор на България (СНИМКИ)"}
{"url": "https://pik.bg/%D0%B1%D0%BB%D0%B8%D0%B7%D0%BE-52-600-%D0%B7%D1%80%D0%B5%D0%BB%D0%BE%D1%81%D1%82%D0%BD%D0%B8%D1%86%D0%B8-%D0%BE%D1%82%D0%B8%D0%B2%D0%B0%D1%82-%D0%BD%D0%B0-%D0%BC%D0%B0%D1%82%D1%83%D1%80%D0%B8-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0-news842407.html", "text": "Близо 52 600 зрелостници ще се явят тази година на матурите, съобщи просветният министър Красимир Вълчев. Първата матура е по български език и литература на 21 май, а втората по избран предмет – на 23 май. Всяка година Министерството на образованието прави промени, за да повиши сигурността при провеждането на държавните зрелостни изпити. Според Вълчев има достатъчно добри мерки, за да се предотврати преписването. \"Разделянето на матурите на модули беше съществена крачка, доказа, че силно ограничава възможността за преписване. Иначе що се отнася до сигурността – да чукна на дърво, през последните години не сме имали проблеми, но никога няма абсолютни гаранции. Надявам се да нямаме проблеми и с качеството на изпитните материали, задачите, въпросите\", коментира образователният министър Красимир Вълчев. Министър Вълчев посети родопското село Момчиловци по повод честването на 180 години образователно дело. Сподели:", "date": "2019.05.19", "title": "Близо 52 600 зрелостници отиват на матури тази година"}
{"url": "https://pik.bg/%D0%BA%D0%BE%D1%82%D0%BA%D0%B8-%D1%81%D0%B8-%D0%BC%D0%B5%D1%80%D1%8F%D1%82-%D0%BA%D1%80%D0%B0%D1%81%D0%BE%D1%82%D0%B0%D1%82%D0%B0-%D0%B2%D1%8A%D0%B2-%D0%B2%D0%B0%D1%80%D0%BD%D0%B0-news842432.html", "text": "В Дворец на културата и спорта във Варна днес се провежда Международна изложба на котки, организирана от съюз на фелинолозите в България. Състезават се различни редки и чистопородни представители на домашни котки. На тази изложба ще бъде проведена надпреварата \"Golden Cat Bulgaria\" във формат Ринг. В това състезание могат да вземат участие само котки от български развъдници и собственици. Победителят ще представи България на състезание World Golden Cat. Клубът ще съдейства на класираната на първо място котка за закупуване на билети за световното състезание. Сподели:", "date": "2019.05.19", "title": "Котки си мерят красотата във Варна"}
{"url": "https://pik.bg/%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%B8-%D1%81%D1%8A%D1%81-%D1%81%D0%B5%D1%80%D0%B8%D1%8F-%D0%BE%D1%82-%D0%BA%D1%80%D0%B0%D0%B6%D0%B1%D0%B8-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D1%81%D0%B5%D0%BB%D0%BE-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news842341.html", "text": "Врачанските полицаи са разкрили три значителни кражби, които са станали в сградата на училището в село Борован, съобщава „Конкурент”. Нападенията са станали през месеците април и май, а сигнал за тях в полицията е подаден от служители на Общината. При първия “удар” трима непълнолетни задигнали електропреносни кабели с общо тегло 31 кг. Вторият път двама непълнолетни си тръгнали с 8 кг медни проводници. При третата кражба са били откраднати 18 кг електропроводи от две непълнолетни лица. Откраднатите кабели били предадени в пунктове за изкупуване на черни и цветни метали в село Борован и в град Бяла Слатина, допълват от ОД на МВР Враца Крадците са установени. Сподели:", "date": "2019.05.19", "title": "Тийнейджъри със серия от кражби от училище в село във Врачанско"}
{"url": "https://pik.bg/%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2-%D1%81%D0%B0%D1%89-%D1%81-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B6%D0%B4%D0%B5%D0%BD%D0%B8%D0%B5-%D0%BA%D1%8A%D0%BC-%D0%B0%D0%B2%D0%B8%D0%BE%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8%D1%82%D0%B5-%D0%B7%D0%B0-%D1%80%D0%B8%D1%81%D0%BA-%D0%B2-%D0%BF%D0%B5%D1%80%D1%81%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BB%D0%B8%D0%B2-news842345.html", "text": "Американски дипломати са предупредили авиокомпаниите, че е рисковано да се лети над персийския залив, съобщават световните агенции, цитирани от Нова телевизия. На фона на нарастващото напрежение между Съединеите Щати и Иран, дипломатите са алармирали, че има опасност пътнически самолети да бъдат объркани с военни. Предупрежденията идват едновременно с тези на застрахователния гигант \"Лойдс\" към корабните компании за повишен риск при плаванията в Персийския залив. Съединените щати изпратиха 7 бойни кораба и стратегически бомбардировачи в региона и обявиха, че Иран подготвя атака срещу американските интереси. Сподели:", "date": "2019.05.19", "title": "Властите в САЩ с предупреждение към авиопревозвачите за риск в Персийския залив"}
{"url": "https://pik.bg/%D0%BD%D0%B0%D0%B9-%D0%BF%D0%BE%D1%81%D0%BB%D0%B5-%D1%81%D0%BB%D1%8A%D0%BD%D1%86%D0%B5%D1%82%D0%BE-%D1%81%D0%B5-%D0%B2%D1%80%D1%8A%D1%89%D0%B0-%D1%81-%D0%BB%D0%B5%D1%82%D0%BD%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B7%D0%B0%D0%B4%D0%B0%D0%B2%D0%B0%D1%82-%D1%81%D0%B5-%D0%BD%D0%BE%D0%B2%D0%B8-%D0%B3%D1%80%D0%B0%D0%B4%D1%83%D1%88%D0%BA%D0%B8-news842427.html", "text": "Днес ще бъде предимно слънчево, но в следобедните часове над планинските райони от Западна България ще се развие купеста облачност и на отделни места, главно в планините ще превали и прегърми. Температурите ще продължат да се повишават и максималните ще бъдат между 25 и 30 градуса, в София около 26 градуса. Над Черноморието ще бъде предимно слънчево. Ще духа слаб до умерен южен вятър. Максимални температури между 23 и 26 градуса. Температурата на морската вода е 15-16 градуса. Вълнението на морето ще бъде 2-3 бала. Над планините ще има разкъсана висока облачност, в следобедните часове купеста и на отделни честа в Западна Стара планина и в Рила ще превали и прегърми. Ще духа силен юг-югозападен вятър. Максималната температура на височина 1200 метра ще е около 20 градуса на 2000 метра - около 13 градуса. В понеделник в източната половина от страната ще духа южен вятър и температурите ще останат високи. Над Западна България в следобедните часове и до полунощ ще се развива купеста и купесто-дъждовна облачност и на места ще превали краткотраен дъжд с гръмотевици. Възможни са градушки. Сподели:", "date": "2019.05.19", "title": "НАЙ-ПОСЛЕ: Слънцето се връща с летни температури, задават се нови градушки"}
{"url": "https://pik.bg/%D0%BD%D0%B5%D0%B9%D0%BC%D0%B0%D1%80-%D1%81-%D0%BD%D0%BE%D0%B2%D0%BE-%D0%B0%D0%BC%D0%BF%D0%BB%D0%BE%D0%B0-%D1%81%D0%BB%D0%B5%D0%B4-%D1%84%D1%83%D1%82%D0%B1%D0%BE%D0%BB%D0%B0-%D1%81%D0%B5-%D0%B7%D0%B0%D1%85%D0%B2%D0%B0%D1%89%D0%B0-%D1%81-news842419.html", "text": "Звездата на Пари Сен Жермен - Неймар, има планове да стане професионален играч на покер след приключване на футболната кариера. Това разкри неговият приятел Андре Акари, който изкарва прехраната си с покер. \"Неймар често говори, че като спре с футбола ще играе покер. Той е много умно момче и ме пита за технически елементи от играта всеки ден. Когато блъфираш, сърцето ти започва да бие по-силно. Покерът дава същия адреналин, какъвто футболистите получават, когато играят на \"Стад дьо Франс\" или \"Камп Ноу\", каза Акари, цитиран от \"Мирър\". Сподели:", "date": "2019.05.19", "title": "Неймар с ново амплоа, след футбола се захваща с..."}
{"url": "https://pik.bg/%D0%B1%D0%B5%D0%B7%D1%83%D0%BC%D0%BD%D0%B0-%D0%B0%D0%B3%D1%80%D0%B5%D1%81%D0%B8%D1%8F-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B2-%D0%B3%D1%80%D1%8A%D0%B1-%D1%88%D0%B2%D0%B0%D1%80%D1%86%D0%B5%D0%BD%D0%B5%D0%B3%D0%B5%D1%80---%D0%BB%D0%B5%D0%B3%D0%B5%D0%BD%D0%B4%D0%B0%D1%82%D0%B0-%D1%81%D0%B5-%D1%81%D1%82%D1%80%D0%BE%D0%BF%D0%BE%D0%BB%D0%B8-%D0%BD%D0%B0-%D0%B7%D0%B5%D0%BC%D0%B0%D1%82%D0%B0-%D0%B0-%D0%BF%D0%BE%D1%81%D0%BB%D0%B5-%D0%B2%D0%B8%D0%B4-news842473.html", "text": "Легендарната филмова звезда Арнолд Шварценегер стана жертва на злополучен инцидент по време на спортното събитие \"Арнолд Класик Африка\" в Йоханесбург, Южна Африка, предава БНТ. На видеоклип, записан от един от присъстващите в конгресния център Сандтън, се вижда как Арнолд се снима със свои фенове, когато мъж се втурва към него и го рита в гърба. Извършителят незабавно е задържан, а самият Шварценегер е забелязан да напуска сградата малко след това. Той обаче изглеждал невъзмутим от претърпяното изпитание, а по-късно написа в социалните мрежи, че всъщност не е осъзнал, че е ритнат, докато не видял кадри от атаката. \"Просто се радвам, че идиотът не е прекъснал моята Snapchat сесия\", отбелязва екшън звездата Сподели:", "date": "2019.05.19", "title": "БЕЗУМНА АГРЕСИЯ: Нападнаха в гръб Шварценегер - легендата се строполи на земата, а после... (ВИДЕО)"}
{"url": "https://pik.bg/%D0%BE%D1%82%D0%BA%D1%80%D0%B8%D1%85%D0%B0-%D0%BC%D0%BE%D0%BD%D0%B5%D1%82%D0%B0-%D1%81-%D0%BB%D0%B8%D0%BA%D0%B0-%D0%BD%D0%B0-%D0%B8%D0%BC%D0%BF%D0%B5%D1%80%D0%B0%D1%82%D0%BE%D1%80-%D0%BB%D0%B0%D0%B5%D0%BB%D0%B8%D0%B0%D0%BD%D1%83%D1%81-%D0%BF%D1%80%D0%B8-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-news842447.html", "text": "Откриха \"изключително рядка\" римска монета по време на реновационни строителни дейности на главна магистрала във Великобритания, съобщава Би Би Си. Монетата е с лика на император Улпиус Корнелиус Лаелианус, който управлява Рим около два месеца през 269 г. сл.Хр., преди да бъде убит. Находката е направена по време на реновационните дейности на стойност 1,5 млрд. паунда на магистрала А14, свързваща Кеймбридж и Хънтингтън. Археологът Стив Шерлок заяви, че това е \"значително\" откритие, тъй като това е едва втората подобна монета, която е изкопавана в Англия. От едната страна на монетата е изсечен ликът на Лаелианус, носещ на главата си корона. Според експертите римските императори са обичали да секат монети със своя лик. Самият Лаелианус е управлявал едва два месеца, но въпреки това е имал предостатъчно време за това. „Фактът, че дори една от тези монети е достигнала до бреговете на Британия, показва удивителна ефективност. Има вероятност самият император да е бил убит по времето, когато тази монета е пристигнала в Кеймбриджшир“, твърди археологът д-р Шерлок. Император Лаелианус узурпирал торна и управлявал отцепилата се империя на територията на днешна Германия и Франция, преди да бъде убит - по всяка вероятност от собствените си войници. По време на разкопките, съпътстващи реновациите на магистралата, е открита и друга необичайна монета - Галска военна монета с две еднакви лица, изсечена през 57 г. пр.Хр. от племето Амбиани, което е населявало район в департамента Сом, днешна Франция. Според археолозите тази монета е била внесена, за да подпомогне келтската съпротива срещу Юлий Цезар. Сподели:", "date": "2019.05.19", "title": "Откриха монета с лика на император Лаелианус при ремонт на магистрала"}
{"url": "https://pik.bg/%D0%BD%D0%B0-%D0%BA%D1%83%D1%80%D1%81%D0%B0-%D1%81%D1%80%D0%B5%D1%89%D1%83-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5-%D0%BB%D0%B5%D1%81%D0%B1%D0%B8%D0%B9%D0%BA%D0%B0%D1%82%D0%B0-%D0%BC%D0%B8%D1%80%D0%B0%D0%BD%D0%B4%D0%B0-%D0%BE%D1%82-%D1%81%D0%B5%D0%BA%D1%81%D1%8A%D1%82-%D0%B8-%D0%B3%D1%80%D0%B0%D0%B4%D1%8A%D1%82-%D1%89%D0%B5-%D0%B2%D1%80%D0%B0%D0%B7%D1%83%D0%BC%D1%8F%D0%B2%D0%B0-%D0%BA%D0%BE%D0%B1%D1%80%D0%B0%D1%82-news842027.html", "text": "В началото на седмицата Спортната комисия на щата Калифорния наказа Кубрат Пулев с двумесечен курс срещу сексуалното насилие, задето целуна Джени Суши след мача си с румънеца Богдан Дину. Кобрата ще трябва да посещава лекции, проповядващи как да се държи не само с жени, но още и с гейове, лесбийки и всякакви други джендъри. В курса били включени и специални късометражни филми на Дейвид Шуимър, който играе Рос в сериала \"Приятели\". Лентата се казва \"Това е насилие\" с участието на актрисата Синтия Никсън, позната като Миранда от \"Сексът и градът\". Пред спортните власти на щата Кобрата мина сравнително леко - 2500 долара глоба, плюс шест месеца забрана да се боксира в САЩ. Ако ходи на курса, който е двумесечен, на 22 юли може да му съкратят наказанието. Но ако откаже да посещава заниманията срещу сексуално насилие, ще изгърми за цяла година и ще го глобят с още две хилядарки и половина. Процедурата, която е три пъти седмично, включва лекции с психолози и специалисти. Кубрат най-вероятно ще си плати отделно за персонален курс, тъй като общият се посещавал от всякакви сексуални маниаци и извратени типове, пише седмичник. Отделно ще трябва да си наеме преводач, понеже английският не му е много добър. В края на курса лекторите ще му съставят досие, че се е вразумил. Една част от курса включва и гледане на късометражните филми на Дейвид Шуимър срещу насилието над жени. Рос от \"Приятели\" прави тези ленти, тъй като \"почти всяка жена в семейството и живота ми е била насилвана\". Специално в американската версия участва Синтия Никсън. В Щатите Никсън е от най-прочутите лесбийки. Сега Пулев ще трябва да се обучава от екрана за възгледите й относно междуполовите отношения. Сподели:", "date": "2019.05.19", "title": "НА КУРСА СРЕЩУ СЕКСУАЛНО НАСИЛИЕ: Лесбийката Миранда от \"Сексът и градът\" ще вразумява Кобрата след целувката с Джени Суши"}
{"url": "https://pik.bg/%D0%B4%D0%BD%D0%B5%D1%81-%D1%82%D0%B5%D1%81%D1%82%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B7%D0%B0-%D1%81%D0%BF%D0%B8%D0%BD-%D0%B2-%D1%81%D0%BE%D1%84%D0%B8%D1%8F-%D0%B8-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news842454.html", "text": "На 19 май 2019 г. като част от Европейската седмица за тестване за ХИВ и хепатит, и във връзка с Международния ден за съпричастност със засегнатите от ХИВ/СПИН, в София и Благоевград ще проведат безплатни тестове. CheckPoint София ще разположи мобилна клиника за изследване за ХИВ и хепатит от 10 до 16 ч на езерото \"Ариана\". В Благоевград от 13 до 17 ч всеки ще може да се изследва в здравно-консултативния кабинет \"Здраве без граници\", който се намира на ул. Тодор Александров 45, офис 2. Консултантите използват бързи тестове, като се взема само капка кръв от пръста. Няма ограничения за прием на храна и напитки преди изследването. Резултатите са готови след 15 минути. Хората, чието изследване е отчело положителен резултат, ще бъдат насочени и подкрепени в последващите стъпки за уточняване на състоянието им. ХИВ и хепатит са тихи инфекции, които могат да протекат безсимптомно. Докато ХИВ се предава основно по сексуален път, някои типове хепатит могат да се предадат при маникюр, зъболекар, при татуиране и др. Сподели:", "date": "2019.05.19", "title": "Днес тестват безплатно за СПИН в София и Благоевград"}
{"url": "https://pik.bg/%D0%BA%D1%83%D0%BB%D1%82%D0%BE%D0%B2%D0%BE-%D0%B7%D0%B0%D0%BC-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%BB%D0%B5%D1%81%D0%B8%D1%87%D0%BE%D0%B2%D0%BE-%D1%81-%D1%80%D0%BE%D0%BB%D1%8F-%D0%B2-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-news842404.html", "text": "Роля в хитовия сериал „Откраднат живот“ получи неочаквано зам.-кметицата на пазарджишкото село Лесичово Веселина Милкова. Зрителите я разпознаха в ролята на жена, отишла в болницата, за да предупреди своя приятелка, че любимият й е с нея, само за да я използва като донор на бъбрек. Милкова влезе убедително под кожата на героинята си, а епизодът с човешката драма и последвалите душевни терзания беше един от силните моменти в сюжета. Служителката на лесичовската администрация обаче отказа да коментира темата, като обясни, че това за нея е било по-скоро лично преживяване. За Милкова това била първа изява на голямата сцена. Според запознати тя била харесана и поканена от дама, която избирала хора за новите роли. Първоначално зам.-кметицата приела поканата на шега и разбрала, че предложението е сериозно, когато я изпратили да научи репликите, пише \"Марица\". Сподели:", "date": "2019.05.19", "title": "Култово: Зам.-кметицата на Лесичово с роля в \"Откраднат живот\""}
{"url": "https://pik.bg/%D0%BF%D1%80%D0%B0%D0%B7%D0%BD%D0%B8%D0%BA-%D1%87%D0%B5%D1%81%D1%82%D0%B2%D0%B0%D0%BC%D0%B5-%D1%87%D0%B5%D1%82%D0%B8%D1%80%D0%B8%D0%BC%D0%B0-%D1%81%D0%B2%D0%B5%D1%82%D0%B8%D0%B8-%D0%BC%D1%8A%D1%87%D0%B5%D0%BD%D0%B8-%D0%B6%D0%B5%D1%81%D1%82%D0%BE%D0%BA%D0%BE-%D0%B7%D0%B0-%D0%B4%D0%B0-%D1%81%D0%B5-%D0%BE%D1%82%D1%80%D0%B5%D0%BA%D0%B0%D1%82-%D0%BE%D1%82-%D1%85%D1%80%D0%B8%D1%81%D1%82%D0%BE%D1%81-news842472.html", "text": "- т - Кой е създал тия лековити води, ако не нашите богове Ескулап и други, на които ние се кланяме? Свети Патрикий отговорил: - Ваши богове са демоните, а тия води, както и всичко друго, е създал Христос, нашият Господ и Бог. Тогава наместникът го запитал: - А дали твоят Христос би те спасил, ако аз те хвърля в тая вряла вода? Светителят отговорил: - Ако иска, Той може да ме запази цял и невредим, макар аз да желая в тая вряла вода да се освободя от тоя временен живот, за да живея вечно с Христа. Но нека бъде върху мене Неговата свята воля, без която ни косъм не пада от главата на човека! Като чул това наместникът заповядал да хвърлят Патрикий във врялата вода. Горещи капки се пръснали по всички страни и попарили мнозина от присъствуващите, но светителят Божи, който пребивавал в постоянна молитва, останал невредим, като да е стоял в хладка вода. Виждайки това, наместникът се вбесил от ярост и срам и заповядал да отсекат със секира главите на епископ Патрикий и тримата негови свещеници. Незлобивите Христови последователи се помолили и навели главите си под секирата на палача и един след друг преминали в блаженото безсмъртие на небесните селения. ези свещеномъченици пострадали за Христовата вяра през времето на император Юлиан Отстъпник (361–363 г.) в град Пруса, наричан още Бруса (във Витиния, Мала Азия, днес Бурса - б.ред.). Царският наместник Юний, управител на Витиния, който дошъл на лечение в Бруса, където имало прочути горещи минерални води, довел тези християни – духовни лица при горещите води и запитал Патрикий: Сподели:", "date": "2019.05.19", "title": "ПРАЗНИК: Честваме четирима светии, мъчени жестоко, за да се отрекат от Христос"}
{"url": "https://pik.bg/%D1%87%D0%B0%D0%B2%D1%83%D1%88%D0%BE%D0%B3%D0%BB%D1%83-%D0%B8%D0%B7%D0%BF%D1%80%D0%B0%D1%82%D0%B8-%D0%BF%D0%B8%D1%81%D0%BC%D0%BE-%D0%B4%D0%BE-%D0%BE%D0%BE%D0%BD-%D0%B8-%D0%B5%D1%81-%D0%B7%D0%B0-%D1%82%D1%83%D1%80%D1%81%D0%BA%D0%B8%D1%82%D0%B5-%D1%81%D0%BE%D0%BD%D0%B4%D0%B0%D0%B6%D0%B8-%D0%B2-%D0%B8%D0%B7%D1%82%D0%BE%D1%87%D0%BD%D0%BE%D1%82%D0%BE-%D1%81%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE%D0%BC%D0%BE%D1%80%D0%B8%D0%B5-news842285.html", "text": "Anadolu Agency, цитирна от \"Фокус\". Турският външен министър в петък изпрати писмо до ръководителя на външната политика на ЕС, страните-членки на ЕС и външните министри на постоянните членове на Съвета за сигурност на ООН по отношение на сондажните дейности на Турция в Източното Средиземноморие, пише Според съдържанието на писмото, получено от агенцията, Мевлют Чавушоглу подчертава политическата и правна позиция на Турция, че въпросната област се намира изцяло в рамките на турския континентален шелф, за което е съобщено на ООН. Областта на операциите на турски плавателни съдове, разположени в открито море, се намира на 75 километра от западния бряг на остров Кипър, а сондажната зона няма нищо общо с така наречените лицензионни зони на кипърските гърци или лицензираните зони на кипърските турци, предоставени на Turkish Petroleum (TP), се казва в писмото. Чавушоглу добави, че изявлението на ЕС в подкрепа на кипърските гърци е направено само заради солидарността на ЕС не е съвместимо с международното право. Той подчерта, че Турция не признава едностранните и нелегитимни искания за изключителна икономическа зона на кипърските гърци и заяви, че трети страни трябва да се въздържат от вземане на страна в припокриващите се претенции за морски граници и те не трябва да действат така, сякаш са съд за постановяване на решение по двустранни въпроси, свързани с морските граници. Турският външен министър каза също, че няма автоматизъм в твърдението, че островите създават легитимни изключителни икономически зони. Той подчерта, че въпросът за правото на островите към зоните на морската юрисдикция и техния ефект при определянето на морските юрисдикции са напълно отделни въпроси на морското право. Чавушоглу заяви, че Турция е изяснила позицията си относно сондажите още през 2004 година и е регистрирала това в ООН. Той каза, че крайните морски граници в тази част на Средиземно море могат да бъдат уредени само чрез споразумения, които трябва да бъдат сключени между съответните крайбрежни държави въз основа на международното право, а не чрез нарушаване на правата на трети страни. Другият метод, подчертан в писмото, са решенията от международните съдилища или арбитража. В писмото се подчертава, че припокриването на претенциите на държавите-членки на ЕС за морска юрисдикция, нарушаващи законните права на третите страни, не могат да бъдат представени като външни граници на ЕС и заяви, че подобна позиция на ЕС би била грубо нарушение на международното право. Чавушоглу е подчертал, че що се отнася до остров Кипър и западния му бряг, разграничаването на морето би било възможно само след политическото уреждане на спора на острова. Той изрично подчертава в писмото си до Могерини, че в очакване на всеобхватното споразумение Турция призовава ЕС да играе конструктивна роля и да не взема страна или да се опитва да заема страна. Чавушоглу предаде загрижеността на Турция към американския си колега Майк Помпео относно прессъобщението на американския Държавен департамент по същия въпрос. В писмата си Чавушоглу подчерта, че като страна с най-дълга континентална брегова линия, Турция има законни права и жизненоважни интереси в Източното Средиземноморие и Турция напълно упражнява суверенните си права върху континенталния си шелф в съответствие с международното право. Той подчерта, че Турция днес е готова, както направи в миналото, да даде пълната си подкрепа за гарантиране на справедливо, честно и мирно разрешаване на всички висящи въпроси, включително справедливото разграничаване на зоните на морската юрисдикция с всички съответни крайбрежни държави, които Турция признава и има дипломатически отношения в съответствие с международното право. Външният министър посочи, че едностранните дейности на кипърските гърци, свързани с експлоатирането на залежите от въглеводороди, без да се зачитат неотменните права на кипърските турци, като съсобственици на острова, върху природните ресурси на острова, застрашават сигурността и стабилността в региона. Чавушоглу е подчертал, че освен ако кипърските гърци не включат кипърските турци в процеса на вземане на решения по отношение на въглеродните ресурси или преустановят едностранните си дейности, турските кораби за сондиране и проучване също ще продължат дейностите си в районите, където се намира турската република Северен Кипър, предоставила лицензи на TP на юг и на изток от острова. Накрая той подчерта, че Турция, както е правила в миналото, ще продължи да действа предпазливо и добросъвестно, но заяви, че от Турция не трябва да се очаква да седи и да одобрява продължаващото нарушение на правата й и тези на кипърските турци. Сподели:", "date": "2019.05.19", "title": "Чавушоглу изпрати писмо до ООН и ЕС за турските сондажи в Източното Средиземноморие"}
{"url": "https://pik.bg/%D1%81%D0%B5%D0%BC%D0%B5%D0%B9%D0%BD%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F-%D1%85%D1%83%D0%B1%D0%B0%D0%B2%D0%B0%D1%82%D0%B0-%D0%B4%D0%B8%D0%B0%D0%BD%D0%B0-%D0%BE%D1%82-%D0%B4%D1%8F%D0%B2%D0%BE%D0%BB%D1%81%D0%BA%D0%B0%D1%82%D0%B0-%D0%B3%D1%8A%D1%80%D0%BB%D0%BE-%D0%B5-%D1%80%D0%BE%D0%B4%D0%B0-%D1%81-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82%D0%B0---%D0%B2%D0%B8%D0%B6%D1%82%D0%B5-%D0%BA%D0%BE%D0%B9-%D0%BD%D0%B0%D0%B1%D1%83%D1%82-news842155.html", "text": "Павела Апостолова, която нашумя с ролята на непокорната щерка на агентката от ДАНС Мия в сериала \"Дяволското гърло\", е племенница на сценаристката Христина Апостолова. Съпругата на продуцента на крими поредицата Евтим Милошев предложила именно тя да изиграе ролята на екранната дъщеря на Теодора Духовникова - Даяна. По роднинска линия Евтим Милошев се пада чичо на младата актриса. Ролята на Павела в 12-серийната драма в стил \"Туин Пийкс\" съвсем не е дебют за 18-годишната актриса. В \"Откраднат живот\" тя изигра Ани - сестра на пиарката на болница \"Свети Кирил\" Наталия. Макар, че е в тийнейджърска възраст, новоизгрялата филмова звезда има зад гърба си 5-годишна връзка с футболист. Павела и националът от ЦСКА Валентин Антон, който е носител на награда за най-проспериращ млад футболист за 2018 г., се познавали още от деца. Ангажиментите на Павела в киното обаче попречили на връзката им. Антов също се отдал на спортната си кариера и неотдавна сложили край на любовта си, пише седмичник. Припомняме, че децата на Евтим Милошев и Христина, Митко и Пепе, също участват в другия хитов сериал на продуцента - \"Откраднат живот\". Сподели:", "date": "2019.05.19", "title": "СЕМЕЙНА ИНДУСТРИЯ: Хубавата Диана от \"Дяволската гърло\" е рода с продуцента - вижте кой набутал 18-годишната Павела в кримката (СНИМКИ)"}
{"url": "https://pik.bg/%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%8A%D1%82-%D0%B7%D0%B0-%D0%BB%D0%B8%D0%B4%D0%B5%D1%80-%D0%BD%D0%B0-%D0%B5%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BC%D0%B5%D0%BD%D1%84%D1%80%D0%B5%D0%B4-%D0%B2%D0%B5%D0%B1%D0%B5%D1%80-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%BD%D0%B0-%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%BE-%D1%81%D1%8A%D0%B1%D0%B8%D1%80%D0%B0%D0%BD-news842495.html", "text": "ПП ГЕРБ ще проведе основното си предизборно събитие в зала „Арена Армеец“ в София, съобщиха от пресцентъра на партията. Специален гост на събитието ще бъде кандидатът на ЕНП за председател на следващата Европейска комисия Манфред Вебер. В предизборното събитие ще участват над 14 000 членове и симпатизанти на ГЕРБ от всички областни структури на партията в цялата страна, ръководството на ГЕРБ, народни представители, министри, общински съветници, кметове и председатели на общински съвети от ГЕРБ, както и кандидатите за евродепутати от листата на ГЕРБ и СДС. Началният час на събитието е 13:00 часа. Сподели:", "date": "2019.05.19", "title": "Кандидатът за лидер на Ерокомисията Менфред Вебер пристига на голямото предизборно събиране на ГЕРБ в София"}
{"url": "https://pik.bg/%D0%B4%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B1%D1%8E%D0%BB%D0%B5%D1%82%D0%B8%D0%BD%D0%B8%D1%82%D0%B5-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-news842461.html", "text": "Бюлетините за избирателен район Благоевград бяха доставени в областния център. До 23 май те ще бъдат съхранявани в помещение на митницата, предава БНР. 310 хил. са бюлетините, отпечатани в БНБ, които пристигнаха със специализиран превоз на митническия терминал. В присъствието на председателя на Районната избирателна комисия помещението, в което ще бъдат съхранявани, беше запечатано: \"Другата седмица, до 23-ти, ще се направи организация, тези изборни книжа и материали да бъдат разпратени по всяка една община. Книжата и материалите ще бъдат съхранявани в помещение в митници. Ще се охраняват от службите на МВР\". 558 са избирателните секции , разкрити с решение на РИК до този момент. 4000 са членовете на СИК. Пет са подвижните изборни секции, две помещения за гласуване са разкрити в предварителните арести в Благоевград и Сандански. На 140 места в Благоевградска област ще се гласува и машинно, каза председателят на РИК адв. Мартин Бусаров и уточни: \"Това, което трябва да отбележим и е важно, че там, където има машина ще има и хартиени бюлетини, т.е., избирателят по желание може да реши да си пробва вота през машината. Не е длъжен. Надявам се, логистично да се справи фирмата, която е ангажирана\". Сподели:", "date": "2019.05.19", "title": "Доставиха бюлетините за евроизборите в Благоевград"}
{"url": "https://pik.bg/%D0%BE%D0%B1%D0%B5%D0%B7%D0%BE%D0%BF%D0%B0%D1%81%D1%8F%D0%B2%D0%B0%D1%82-%D1%86%D0%B8%D1%81%D1%82%D0%B5%D1%80%D0%BD%D0%B8-%D1%81%D1%8A%D1%81-%D1%81%D0%B5%D1%80%D0%BE%D0%B2%D1%8A%D0%B3%D0%BB%D0%B5%D1%80%D0%BE%D0%B4-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%B7%D0%B0%D0%B2%D0%BE%D0%B4-%D1%85%D0%B8%D0%BC%D0%BA%D0%BE---%D0%B2%D1%80%D0%B0%D1%86%D0%B0-news842416.html", "text": "Цистерните със серовъглерод, които създават риск за Враца, ще бъдат изпразнени в най-кратък срок при спазване на мерки за безопасност. Това съобщи Станислав Попов - собственик на базата, където се съхраняват 110 т от опасното вещество. То е сред основните продукти на бившия торов завод \"Химко\", който не работи близо 20 години, съобщава БНР. Няма опасност за населението от серовъглерода, който се съхранява в цистерни под вода на площадката към ТЕЦ-а към неработещия отдавна торов завод \"Химко\", увери на брифинг Попов. Проблемът със складираните химикали ще бъде решен в най-кратки срокове, заявиха кметът на Враца Калин Каменов и областният управител Малина Николова. От миналата година Станислав Попов е депутат на мястото на сегашния регионален министър Петя Аврамова. Сподели:", "date": "2019.05.19", "title": "Обезопасяват цистерни със серовъглерод на бившия завод \"Химко\" - Враца"}
{"url": "https://pik.bg/%D0%B1%D1%83%D1%80%D0%B3%D0%B0%D1%81-%D0%B8-%D0%B2%D0%B0%D1%80%D0%BD%D0%B0-%D0%B2%D0%BE%D0%B4%D1%8F%D1%82-%D0%BF%D0%BE-%D0%BF%D1%83%D1%81%D0%BD%D0%B0%D1%82%D0%B8-%D0%BD%D0%BE%D0%B2%D0%B8-%D0%B6%D0%B8%D0%BB%D0%B8%D1%89%D0%B0-news842463.html", "text": "Област Варна е на второ място в страната по въведени в експлоатация жилищни сгради през първото тримесечие на годината. Това съобщават от Териториално статистическо бюро – Североизток. Преди нея е област Бургас – 85 сгради с 350 жилища. Въведените в експлоатация сгради в областта са 82, а новопостроените жилища в тях са 537. Спрямо първото тримесечие на 2018 г. сградите са с 15 повече, или с 22,4%, a жилищата в тях нарастват със 188, или с 53,9%. От въведените в експлоатация новопостроени жилищни сгради през първото тримесечие на 2019 г. със стоманобетонна конструкция са 85,4%, а с тухлена – 14,6%. Най-висок е делът на новопостроените жилища с две стаи (42,3%), следват тези с три стаи (38,0%), а най-нисък е делът на жилищата с пет стаи – 2,8%, съобщава \"Фокус\". Сподели:", "date": "2019.05.19", "title": "Бургас и Варна водят по пуснати нови жилища"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-25-%D0%BF%D0%BE-%D1%81%D0%BA%D0%B0%D0%BB%D0%B0%D1%82%D0%B0-%D0%BD%D0%B0-%D1%80%D0%B8%D1%85%D1%82%D0%B5%D1%80-%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%B4%D0%BE%D1%81%D0%BF%D0%B0%D1%82-news842511.html", "text": "Земетресение с магнитуд 2.5 по скалата на Рихтер е регистрирано в района на община Доспат, съобщава „Фокус”. Аегенцията се позовава на справка на сайта на Националния институт по геофизика, геодезия и география (НИГГГ). Според данните, трусът е отчетен в 06:30 часа тази сутрин. Земетресението е с дълбочина 15.2 км. Няма данни земетресението да е било усетено. Сподели:", "date": "2019.05.19", "title": "Земетресение с магнитуд 2.5 по скалата на Рихтер е регистрирано в района на община Доспат"}
{"url": "https://pik.bg/%D1%81%D1%82%D0%B8%D0%B2%D1%8A%D0%BD-%D0%BA%D0%B8%D0%BD%D0%B3-%D1%81%D0%B5-%D0%B7%D0%B0%D1%81%D1%82%D1%8A%D0%BF%D0%B8-%D0%B7%D0%B0-%D1%84%D0%B8%D0%BD%D0%B0%D0%BB%D0%BD%D0%B8%D1%8F-%D1%81%D0%B5%D0%B7%D0%BE%D0%BD-%D0%BD%D0%B0-%E2%80%9E%D0%B8%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5%E2%80%9C-news842412.html", "text": "Световноизвестният американски писател Стивън Кинг се застъпи за последния сезон на \"Игра на тронове\" в страницата си в Twitter, съобщава сайтът Машабъл. Финалните серии на популярната телевизионна поредица предизвикаха неодобрението на зрителите, тъй като те не пожелаха да се разделят с любимите си герои, твърди популярният автор на хоръри. Кинг написа, че на него лично последният сезон му е харесал. \"Относно финала на \"Игра на тронове\" се изказаха куп негативни мнения, но аз считам, че те се дължат на факта, че хората въобще не желаят какъвто и да било край. Но вие добре знаете, че всяко хубаво нещо някога приключва\", написа Кинг в Туитър. По-рано стана известно, че над 270 000 фенове са подписали петиция до HBO, за да бъде пренаписан отново финалният сезон на сериала. Сподели:", "date": "2019.05.19", "title": "Стивън Кинг се застъпи за финалния сезон на „Игра на тронове“"}
{"url": "https://pik.bg/%D0%B3%D0%BE%D1%80%D0%B5%D1%89%D0%B0-%D1%82%D0%B5%D0%BC%D0%B0-%D0%B2%D0%B0%D0%BB%D0%B5%D1%80%D0%B8-%D1%81%D0%B8%D0%BC%D0%B5%D0%BE%D0%BD%D0%BE%D0%B2-%D1%81-%D1%80%D0%B0%D0%B7%D0%B1%D0%B8%D0%B2%D0%B0%D1%89-%D0%BA%D0%BE%D0%BC%D0%B5%D0%BD%D1%82%D0%B0%D1%80-%D0%B7%D0%B0-%D0%BA%D0%BE%D1%80%D0%BD%D0%B5%D0%BB%D0%B8%D1%8F-%D0%BD%D0%B8%D0%BD%D0%BE%D0%B2%D0%B0-%D0%B8%D0%BC%D0%B0-%D0%B4%D0%B2%D1%83%D0%BB%D0%B8%D1%87%D0%B8%D0%B5-%D0%B2-%D0%BF%D0%BE%D0%B2%D0%B5%D0%B4%D0%B5%D0%BD%D0%B8-news842508.html", "text": "Не скачам на никого, а се противопоставям. В поведението на БСП и на Корнелия Нинова има двуличие. Това заяви лидерът на НФСБ Валери Симеонов пред сутрешния блок на Нова телевизия. Той направи равносметка на първите осем години на НФСБ, като говори и за предстоящите евроизбори. „НФСБ е нужна партия за България – каза Симеонов. - Влезли сме в политиката не за да взимаме, а да даваме. И непрекъснато сме го показвали с работата си. За осем години сме дали най-скъпото за държава. Жертвал съм си фирмите, излязъл съм от тях. Готов съм на жертви, ако отида в Европарламента. Има си стресови преживявания. Работил съм обаче като електромеханик по корабите и съм свикнал да работя под напрежение в тежки условия. Инженер съм и винаги съм работил със сърцето си. Така че съм свикнал. На риболовен траулер като механик съм работил по 16 часа на денонощие. Работата там е тежка и смачкваща безкрайно. Има ли риба е тежко”. Симеонов коментира и задачите си в Европарламента, ако стане евродепутат. „Задачата е ежедневие, непрекъсната информираност и прилагане на контрола, на който имат право евродепутатите – разясни Валери Симеонов. - Евродепутатите имат право на запитвания към всички и то не само към Европерламента. А това сега се използва вмалко. Контрола ще бъде свързан с подготовката на нормативните документи в европарламента и търсенето на обективна оценка на намесата в България. Ще защитавам в Европарламента едрия и среден бизнес на България. Ще се боря, например, срещу промените в закона, които ще принудят малките аптеки да направят сериозни инвестиции за да контролират фалшивите лекарства, а това е работа на производителя. Случая със защитата на малките дестилационни обекти за производство на алкорлохните напитки също е скандален. Непонятно е защо у нас те са поставени в наполовина по-лоши условия в сравнение с такива компании от Европа. Българските имат право да произвеждат до 30 литра ракия, докато европейските по 60. Трудно може да се говори за политическо семейство в Европа на този етап. Ще има нови политически семейства след изборите .Нямае как от сега да се предвиди всичко. Очаквам, че ще има партии, които няма да са подвалстни на великите сили. Това търсим и там ще бъдем. Не очаквам сериозно разместване на пластовете след сегашните избори в България. В Европа – да. Европа се променя с години. Всяка година има доста сериозни противопоставяния, застъпвания на интереси. Така е и за България. В определени случаи тя е ощетена, в д руги – получава бонуси. Динамична е средата. Европейският съюз е под едно непрекъснато напрежение и натиск от външни субекти – САЩ и източните икономики. Честно казано, очаквам спокойна последна пердизборна седмица. Каквото имаше да се извади, се  извади. Ние сме амбициозна нация. В коалицията съм съпредседател. Има други двама достойни съпредседатели, които ще управляват Обединените патриоти в бурното море на политические сблъсъци, ако вляза в Европарламента. Равносметката ми иначе е предизборната ми кампания. Изборът да е на хората на действието. Защитното съоръжение по границата винаги е било моя кауза и остава такава. От самото начало съм зад нея. Аз не скачам на никого. За мен това не е точната дума. По-точната е противопоставяне. На всички, които унижават достойнството на обикновения  българин. На Франческа Скелер, която даваше съвети. Ще има с нея втора серия в европарламента. Може да сте сигурни. Не подценявам опозицията. Има непоследователност в поведението им, има двуличие. Конкретно на БСП и Корнелия Нинова. Тя лично обеща да подкрепи предложението на НФСБ за минална пенсия от 300 лв в края на 2016 година, но не го направи. Има в листите много хора, които не вършат работа. Няма обаче конкретно да ги назова, защото няма нужда. По-голямата част от хората в листите на останалите партии са политици по професия. Те са започнали кариерата си като политици. Те са такива от първия си работен ден. Такива хора не познават България.  Акциите ми по морето не бяха толкова безопасни, но пък имаха ефект. Гледам на всичко серозно и като се захвана с нещо, го правя докрай”. Сподели:", "date": "2019.05.19", "title": "ГОРЕЩА ТЕМА! Валери Симеонов с разбиващ коментар за Корнелия Нинова: Има двуличие в поведението й и в БСП"}
{"url": "https://pik.bg/%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BF%D1%80%D0%B5%D0%B1%D1%80%D0%BE%D0%B8%D1%85%D0%B0-2427-%D0%B4%D0%B5%D1%86%D0%B0-%D1%80%D0%BE%D0%B4%D0%B5%D0%BD%D0%B8-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-news842462.html", "text": "В Пазарджик и региона за 2018 г. са регистрирани 2427 родени деца, съобщи Гергана Спасова, главен експерт в отдел „Статистически изследвания”. Тя уточни пред \"Фокус\", че от тях 2414 (99,5%) са живородени. „В сравнение с предходната година броят на живородените е намалял с 67 деца (за 2017 г. броят на живородените е 2347 деца), или с 2,9%. Броят на живородените момчета (1238) е с 62 по-голям от този на живородените момичета (1176), или на 1000 живородени момчета се падат 950 момичета. Коефициентът на общата раждаемост през 2018 г. е 9,4 ‰, а през предходните 2017 и 2016 г. той е бил съответно 9,0 и 9,2‰. В градовете и селата живородените са съответно 1528 и 886 деца, а коефициентът на раждаемост е 9,5‰ в градовете и 9,3‰ в селата. През 2017 г. тези коефициенти са били съответно 9,1 и 8,9‰“, допълни Спасова. Сподели:", "date": "2019.05.19", "title": "В Пазарджик преброиха 2427 деца, родени за година"}
{"url": "https://pik.bg/%D1%87%D0%B5%D1%85%D0%B8%D1%8F-%D0%BE%D1%81%D1%8A%D0%B4%D0%B8-%D0%B2%D0%BE%D0%B5%D0%BD%D0%B5%D0%BD-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D0%B8%D0%BB-%D1%81%D0%B5-%D0%BA%D1%8A%D0%BC-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8%D1%82%D0%B5-%D0%B2-%D1%83%D0%BA%D1%80%D0%B0%D0%B9%D0%BD%D0%B0-news842468.html", "text": "Чехия осъди условно и разжалва военен за това, че се е присъединил през 2015 г. към проруските бунтовници в Източна Украйна. Това съобщи съдът в Храдец Кралове, предаде Франс прес. Бившият ефрейтор бе осъден на три години затвор за участие в \"организирана престъпна група\", уточни за АФП говорителят на съда Ян Кулханек. Това е изключителен случай за Чешката република, посочва агенцията. Войникът се присъединил към т. нар. републиканска гвардия на самопровъзгласилата се Донецка народна република, докато прекарвал отпуска си в този регион. Той качил във Фейсбук снимки, на които бил облечен с униформата на сепаратистите в Донецк. Според местни медии той им помагал в охраната на оръжейните им складове. Правителството на Чехия осъди руското нахлуване в украински Крим, но проруският чешки президент Милош Земан неведнъж призова ЕС да вдигне санкциите, наложени на Москва. Чешката армия не коментира случая, допълва АФП. Сподели:", "date": "2019.05.19", "title": "Чехия осъди военен, присъединил се към сепаратистите в Украйна"}
{"url": "https://pik.bg/%D1%81%D0%B5%D0%BA%D1%80%D0%B5%D1%82%D0%B0%D1%80%D1%8F%D1%82-%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D0%BA%D0%BE%D1%81%D1%82%D0%B5%D0%BD%D0%B5%D1%86-%D0%B7%D0%B0%D0%B9%D0%BA%D0%BE%D0%B2-%D0%B5-%D0%BC%D0%BD%D0%BE%D0%B3%D0%BE-%D0%B7%D0%B0%D1%82%D0%B2%D0%BE%D1%80%D0%B5%D0%BD-%D1%87%D0%BE%D0%B2%D0%B5%D0%BA-%D0%B8-%D0%BD%D1%8F%D0%BC%D0%B0-%D0%BF%D1%80%D0%B8%D1%8F%D1%82%D0%B5%D0%BB%D0%B8-%D1%82%D0%BE%D0%B2%D0%B0-%D0%B7%D0%B0%D1%82%D1%80%D1%83%D0%B4%D0%BD%D1%8F%D0%B2-news842526.html", "text": "Продължителната блокада и засиленото полицейско присъствие, както и двете тежки убийства се отразяват на жителите на града. „Обстановката е напрегната. Хората се чувстват притеснени, защото за пръв път виждат такова нещо, но не е и чак толкова фрапиращо. Нормалният работен процес си тече през деня. Децата ходят на училище”, разказа пред камерата на Би Ти Ви Георги Янакиев, секретар на община Костенец. „В кварталите, където се предполага, че може да е Зайков, има ограничения за излизането на децата от страна на родителите”, призна Янакиев. „Зайков е много затворен и няма много приятели. Това затруднява търсенето му”, каза още секретарят на община Костенец. „Не мисля, че ще имаме проблем с организирането на изборите”, добави Янакиев. Десети ден продължава издирването на заподозрения за убийството на млада жена и мъж в Костенец. 43-годишният Стоян Зайков все още е на свобода. Сподели:", "date": "2019.05.19", "title": "Секретарят на община Костенец: Зайков е много затворен човек и няма приятели. Това затруднява издирването му"}
{"url": "https://pik.bg/%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B5-%D0%BD%D0%B5%D0%BE%D0%BF%D0%B8%D1%81%D1%83%D0%B5%D0%BC%D0%B0-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D1%81%D0%B5%D0%BB%D0%BE-%D0%BF%D0%BE%D0%BF%D0%B8%D0%BD%D0%B0-%D1%81-%D1%88%D0%BE%D0%BA%D0%B8%D1%80%D0%B0%D1%89%D0%B8-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D1%81%D0%B5%D0%BF%D1%82-news842501.html", "text": "Кметицата на силистренското село Попина Светла Удрева коментира пред сутрешния блок на Нова телевизия трагедията с двамата трагично загинали вчера жители на селото при инцидент. Двама мъже починаха при авария в септична яма. 53-годишен мъж се спуснал в шахтата. Започнал да се задушава от отделящите се отровни газове. Друг работещ, който бил наблизо му се притекъл на помощ, но и той се задушил. Телата на загиналите мъже били извадени от фекалните маси след намесата на екипи на пожарна и гражданска защита. „Получих съобщение от колеги и на място разбрах, че единият, който се води отговорник на обекта, е влязал в септичната яма заради проблем с помпата, изхвърляща отпадъци – разказа Удрева. - Когато слиза му става лошо от изпаренията и пада в ямата. Двамата му колеги тръгват да го спасяват. От изпаренията на единият от тях също му става лошо и пада в ямата и той. Починали са и двамата на място без да се мъчат. Доколкото знам, никой не е трябвало да влиза в тази яма. Но, доколкото разбрах, и друг път са влизали така. Явно вчера са решили да отстранят проблема бързо и се е получил инцидента”. Сподели:", "date": "2019.05.19", "title": "ТРАГЕДИЯТА Е НЕОПИСУЕМА! Кметицата на село Попина с шокиращи разкрития за загиналите в септична яма млади мъже"}
{"url": "https://pik.bg/%D0%B4%D0%B5%D1%81%D0%B5%D1%82%D0%B8-%D0%B4%D0%B5%D0%BD-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D0%BE%D1%8F%D0%BD-%D0%B7%D0%B0%D0%B9%D0%BA%D0%BE%D0%B2-%D0%B2-%D1%80%D0%B0%D0%B9%D0%BE%D0%BD%D0%B0-%D0%BD%D0%B0-%D0%BA%D0%BE%D1%81%D1%82%D0%B5%D0%BD%D0%B5%D1%86-news842554.html", "text": "Вече десети ден продължава безпрецедентната акция по издирването на беглеца в Костенец, съобщава „Дарик”. Стоян Зайков е заподозрян в две убийства - на бившата му приятелка и негов братовчед. Той е в неизвестност от 9 май, а според главния секретар на МВР Ивайло Иванов заподозреният се укрива в района на Костенец. В събота бе намерено и вероятното оръжие на едно от убийствата. В акцията е включен целият ресурс на МВР - следови кучета, дронове, термовизионни камери и високопроходими автомобили. Близки на двамата убити все още са под полицейска закрила и са отведени в защитена квартира. Все още не са готови експертизите, които ще докажат Зайков ли е извършителят и на двете екзекуции. Полицията отрече слуховете за списък с набелязани евентуални жертви на издирвания. Под охрана обаче остават хора, които се смятат за застрашени. Сподели:", "date": "2019.05.19", "title": "Десети ден продължава издирването на Стоян Зайков в района на Костенец"}
{"url": "https://pik.bg/%D0%B4%D1%83%D0%BD%D0%B0%D0%B2-%D1%81%D0%B5-%D0%BF%D0%BE%D0%BA%D0%B0%D1%87%D0%B8-%D1%81-12-%D1%81%D0%B0%D0%BD%D1%82%D0%B8%D0%BC%D0%B5%D1%82%D1%80%D0%B0-news842464.html", "text": "С 12 см се е повишило нивото на река Дунав при Свищов за изминалото денонощие. Това съобщиха от Хидрометеорологична станция - Свищов. Водният стоеж на реката е 480 см, а температурата на водата - 15,8 градуса. По поречието на Дунав при Свищов и днес ще преобладава слънчево време. В следобедните часове облачността ще се увеличава. Ще духа слаб до умерен запад-северозападен вятър. Ще се затопли и максималните температури ще са между 21° и 26°, в Свищов – 24°. Сподели:", "date": "2019.05.19", "title": "Дунав се покачи с 12 сантиметра"}
{"url": "https://pik.bg/%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%BF%D1%83%D1%88%D0%B8-%D0%BF%D0%BE%D0%B2%D0%B5%D1%87%D0%B5-%D0%BF%D0%B8%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D1%8F%D0%B4%D0%B5-%D0%BF%D0%BE-%D0%BC%D0%B0%D0%BB%D0%BA%D0%BE-%D1%85%D0%BB%D1%8F%D0%B1-news842521.html", "text": "За 10 години консумацията на хляб от българина се е свила с 24%, съобщиха от Националния статистически институт. В интересна сравнителна таблица статистиците твърдят, че през 2008-ма всеки един от нас е изял по 9,2 кг хляб месечно, докато сега слагаме от насъщния на масата си по 7 кг. През същия период консумацията на плодове се е увеличила с над 15% - от 3,2 килограма средно на човек на месец преди 10 години на 3,7 килограма сега. Има хранителни продукти, чиято консумация нараства с над 100% за този период. Например захарта. През първото тримесечие на 2019 г. българинът е погълнал средномесечно със 183% повече захар, отколкото 10 години по-рано - 1,7 кг месечно срещу 0,6 кг преди десетилетие. Изядените яйца пък са почти три пъти повече - от 10 броя месечно преди 10 години, техният брой сега е 37. Макар и редица институции да твърдят как българинът пуши все по-малко, заради ограничителните мерки по заведения и обществени сгради, статистиката отчита друго – за последните 10 години броят на изпушените цигари е бил 56 средномесечно, докато сега е 71. В същото време преди десет години българинът е изпивал средно по 2,5 литра месечно алкохол (включително бира), докато сега тази консумация е паднала на 2 литра средномесечно. Все още разчитаме основно на заплатата си, личи още от данните на НСИ. Тя е основното приходно перо в домакинските ни бюджети, която формира близо 58% от общия доход. Делът на дохода от пенсии е втори по значимост - 27,9%. Разходите за всички основни нужди в семейството растат, но с различни темпове, като някои тенденции са нови, но други продължават от над 10 години насам. Например разходите за храна, които в средата на 90-те години стигаха до 45% от всички разходи, през първото тримесечие на 2019 г. вече са 30,2% като дял от общите разходи. Година по-рано са били 30,4%. Като абсолютна сума те нарастват от 383 лв. месечно на член на домакинството през първото тримесечие на м.г. на 422 лв. сега, което прави увеличение с 10,2%. Второто по значимост разходно перо на домакинствата са плащанията за ток, вода, отопление, обзавеждане и поддържане на жилището - това са 18,2% от всички разходи. Те нарастват от 233 на 255 лв. в рамките на една година, но също намаляват леко като дял от общите разходи - от 18,4 м.г. на 18,2% сега. Разходите за данъци и социални осигуровки за една година са се повишили от 177 на 196 лв. и представляват третото по значимост перо от разходите. Четвъртото са разходите за транспорт и съобщения - те са скочили от 150 на 170 лв. месечно за последната година. Разходите за здравеопазване, въпреки че са скочили от първото тримесечие на м.г. от тогавашните 75 на 84 лв. сега, продължават да са все още 6% като дял от общите разходи. За облекла и обувки всеки член на домакинството е давал месечно по 35 лв. м.г., докато през тази сумата е станала 42 лв. месечно. В крайна сметка става видно от данните на НСИ, че разходите на българското семейство растат с по-голям темп, отколкото доходите му. През първото тримесечие на 2019 г. средният доход на лице от домакинство у нас е бил 1519 лв., което е ръст от 8% спрямо същия период на 2018 г. Разходът на лице от домакинство е 1403 лв., което е увеличение с 11% спрямо година по-рано. Обяснението според икономисти трябва да се търси отчасти в инфлацията - през 2016 г. и през по-голямата част от 2017 г. все пак имаше дефлация, докато от средата на 2018 г. инфлацията стигна до 3,7% на годишна база. Другата част от обяснението е, че хората си позволяват повече харчове, тъй като индексациите на доходите им през последните 2 години е в рамките на по 10% годишно. Сподели:", "date": "2019.05.19", "title": "Българинът пуши повече, пие по-малко, яде по-малко хляб"}
{"url": "https://pik.bg/%D0%BA%D0%BE%D0%B9-%D1%81%D1%82%D0%BE%D0%B8-%D0%B7%D0%B0%D0%B4-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%B5%D0%B4%D0%B8%D0%BD-%D0%B8%D0%BD%D1%82%D0%B5%D1%80%D0%BD%D0%B5%D1%82-%D1%82%D1%80%D0%BE%D0%BB-%D1%80%D0%B0%D0%B7%D0%BA%D0%B0%D0%B7%D0%B2%D0%B0-news842523.html", "text": "Кой стои зад фалшивите новини и какво е  да бъдеш интернет трол?  Пред сутрешния блок на Нова телевизия момиче, което е получавало пари от конкретна партия, за да внушава различни мнения на потребителите в мрежа, разказа за това. В последствие въпросната партията печели изборите. Тя споделя, че й се е налагало да публикува една и съща страница 400 пъти на различни места. Тя е имала шест профила, а заедно с нея са работили още три момичета, които са работели това. Момичето споделя, че единствената причина да прави това било заплащането. „На 19 години започнах работа в една фирма, но заплатата ми беше много малка – разказа тя. – Майка ми е самотна и трябваше да работя, за да си изкарвам пари, докато бях студентка. Не ми стигаха тези 600 лв. заплата. Трябваше да плащам квартира, сметки, такса учебници. След няколко седмици от фирмата ми предложиха допълнителна работа и ме извикаха на една среща. Един човек ни обясни, че можем да изкарваме пари от вкъщи дистанционно, като пишем коментари в интернет. Обясниха ни, че ще защитаваме кауза. Беше за една партия на едни избори през 2013 година. Създадохме си фалшиви профили във „Фейсбук”. Аз си направих шест. Беше препоръчително да изглежда като реален профил. Ровихме се в социалните мрежи и търсехме снимки  на хора в гръб, търсехме цитати. Времето за създаването на такъв профил беше около 2 месеца, доста труд, защото трябва да имаш много приятели и те да ти харесват публикациите. Будили са ме посред нощ за да качвам новини и да правя коментари, защото е излязла някаква статия срещу нашия човек”. Разказва още, че е била член на над 400 групи в интернет. \"Когато статията е против, не я споделяш, но започваш да търсиш къде е споделена и започват да се пишат коментари, че тази медия е продажна – разяснява момичето. - . Пишеш и коментари против конкуренцията, че тази статия е поръчана от него\", обясни тя. Търсени са хора, които не са задавали въпроси, а просто са изпълнявали поръчките, уточнява тя. \"Млад човек, от семейство, което не може да си позволи да го издържа, обикновено от провинцията – разкрива стандартния профил на трола момичето. - Човек, който все още няма образование. Човек, който не противоречи и не задава въпроси\". Сподели:", "date": "2019.05.19", "title": "Кой стои зад фалшивите новини: Един интернет трол разказва"}
{"url": "https://pik.bg/%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%86%D0%B2%D0%B5%D1%82%D0%B0%D0%BD%D0%BE%D0%B2-%D0%B5-%D1%81%D0%BB%D0%BE%D0%B6%D0%B5%D0%BD%D0%B0-%D0%BD%D0%B0-%D0%B4%D1%80%D1%8A%D0%B2%D0%BD%D0%B8%D0%BA%D0%B0-news839845.html", "text": "На 26 този месец за трети път ще гласуваме за евродепутати. По принцип това би трябвало да означава, че вече сме свикнали с тази вече уж традиционна и за нас процедура. Обаче ние не. В интерес на истината през 2009 и 2014 година изборите си минаха съвсем нормално. Е, на вторите имаше и закачката с „феномена 15/15“, ама и той май се забрави. А днес? Оставам с впечатлението, че сегашните избори ще бъдат битка между омразата, ненавистта, алчността и разчистването на сметки. Както на национално, така и на вътрешнопартийно равнище. Ако започна с второто, през миналата седмица премиерът беше хем доста многозначителен, хем съвсем ясен – 26 май щял да бъде „ден за прошка“. В ГЕРБ, де. Преведено на прост език, това ще рече, че главата на Цветанов е сложена на дръвника. Сиреч, или ще ми изкараш осем евродепутати и ще ти опростя апартамента с двата асансьора, или кратуната ти ще се търкаля като на онези, дето ги гледахме във „Време разделно“. Защото не си дали вярата, в случая – апартамента. Главата на Цецо няма да се търкулне. Първо, защото е завършил ВИФ „Георги Димитров“, както някога се казваше сегашната Национална спортна академия. А там, както е известно, главата никога не е била най-важната част от тялото. Второ, защото по специалност той е бегач на средни разстояния. И сега ще пробяга набързо структурите на ГЕРБ в цялата страна и ще им припомни, че ако не се мобилизират на 26 май, няма повече да участват и в онова любимо тяхно действие, наречено „усвояване на евросредства“. И трето, защото както Цветанов без Борисов е нищо, така и - колкото и да е странно - е обратното. В смисъл че, ако пожали главата му, но отсече „дясната си ръка“, Бойко ще превърне партията си в една раздрипана, разюздана и откровено крадлива сган. Та така в „дясното“. Противно на социолозите, моята прогноза е осем или поне седем евродепутати, Борисов доволен, Цветанов ухилен до уши, ГЕБР цял и непоклатим. По-тъжна е ситуацията в „лявото“. Там „дясната ръка“ на другарката Нинова вече е спуснала указанията „по места“. Прогнозите на ръководството са за петима евродепутати и „ръката“ ги е подредила по „преференции“ – 1, 4, 6, 8, 10. Както се вижда, в този „наръчник“ блести с отсъствието си № 5, демек председателят на ПЕС. Не съм негов привърженик, но далеч по-важни са други две неща. Първо, какво послание ще отправи към своето „европейско семейство“ БСП? Че тук тя е във фактически развод? И второ, какво ще стане, ако този „развод“ от вертикален (между „ръководството“ и вътрешнопартийната опозиция“) се превърне и в хоризонтален, т.е. между верните на едните или на другите структури в страната? Борисов каза – и да загубим изборите, оставка няма да подам. А Нинова директно се опита да прехвърли отговорността върху Националния партиен съвет. Демек, и там оставка няма да има, каквито и да са резултатите на 26 май. Еми хубаво. Значи каквото и да се случи на тази дата, нищо няма да се промени и в двете „големи“. И на заден план пак ще останат въпроси от жизненоважно значение за всички българи. Папата дойде и ни го рече – приемайте емигрантите, защото и те са хора. Да сте чули някой от политиците ни да му възропта? Аз поне, колкото и внимателно да слушах, не чух такъв. Само видях колко услужливо т.нар. национални телевизии показваха посещението на Светейшеството в емигрантския център във „Враждебна“. Недай си Боже, в такъв да се превърне и цялото ни отечество, както всъщност разпореди той... Далеч назад остана и още един проблем – за бъдещето на Европейския съюз и как нашите евродепутати биха реагирали по него. Ами мрачната ми прогноза е, че ще го сторят като 17 „озъбени и свирепи“ едно срещу друго кучета, както рекъл поетът. Защото партийните централи успяха да превърнат едни съвсем формални евроизбори в жестока битка помежду си. И ми е трудно да видя как например Йончева и Габриел ще плеснат с ръце и ще се превърнат в Брюксел в името на общонационални интереси. Освен ако не ги обединят пликчетата със заплатите... Просто дори не ми се коментира пък поведението на третия сигурен участник в надпреварата – ДПС. Да водиш листата и да обявиш, че няма да ходиш в Европарламента, си е цинизъм. Макар че и този филм вече сме го гледали – така лъжеха и Станишев, и Бареков. Пък после взеха, че отидоха... И тъй, на 26 май хем ще гласуваме, хем нищо няма да се промени. Поради което аз лично няма да отида до урната. Ще ми е за първи път в годините на „демокрацията“. Но отказвам да участвам в битки между озлобени лидери и озлобени избиратели... Сподели:", "date": "2019.05.19", "title": "Главата на Цветанов е сложена на дръвника"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-41-%D0%BF%D0%BE-%D1%80%D0%B8%D1%85%D1%82%D0%B5%D1%80-%D0%B1%D0%B5-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD%D0%BE-%D0%B2-%D1%80%D1%83%D0%BC%D1%8A%D0%BD%D0%B8%D1%8F-news842567.html", "text": "Земетресение с магнитуд 4.1 по скалата на Рихтер е било регистрирано снощи в Румъния, съобщава информационният сайт „Зиаре”, цитирана от БТА и Нова телевизия. Според данните,  трусът е станал в 22:23 часа, като епицентърът е бил на дълбочина от 120 км, в сеизмичния район Вранча. Генералният инспекторат за извънредни ситуации съобщи, че няма данни за нанесени материални щети. Националният институт по геофизика припомня, че по-рано този месец бяха регистрирани две посъществени земетресения - трус от 4.2 в Сълаж, и друг от 3.5 във Вранча. Най-силното земетресение тази година стана на 9 януари в окръг Бузъу, което бе с магнитуд 4.4 по Рихтер, припомня институтът, цитиран от „Зиаре”. Сподели:", "date": "2019.05.19", "title": "Земетресение с магнитуд 4.1 по Рихтер бе регистрирано в Румъния"}
{"url": "https://pik.bg/%D0%BB%D0%B8%D0%BB%D1%8F%D0%BD%D0%B0-%D0%BF%D0%B0%D0%B2%D0%BB%D0%BE%D0%B2%D0%B0-%D1%87%D1%80%D0%B5%D0%B7-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BE%D1%82-%D0%B5%D1%81-%D0%BC%D0%B0%D0%BB%D0%BA%D0%B8%D1%8F%D1%82-%D0%B8-%D1%81%D1%80%D0%B5%D0%B4%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D0%B2-%D0%B4%D1%83%D0%BF%D0%BD%D0%B8%D1%86%D0%B0-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%B4%D0%B0-%D1%81%D0%B5-%D1%80-news842547.html", "text": "Чрез подкрепата от ЕС малкият и среден бизнес в Дупница ще продължи да се развива. Пред нас имаме важната задача да подкрепяме малкия и среден бизнес, за да се създават работни места. Това заяви по време на среща с граждани в Дупница кандидатът за евродепутат от листата на ГЕРБ и СДС Лиляна Павлова. Тя бе придружена от областния координатор на партията за Кюстендил Виктор Янев, общинския председател на ГЕРБ Ивайло Константинов, кмета на Дупница инж. Методи Чимев, народния представител Радослава Чеканска, зам.-кмета Крум Милев и др. Лиляна Павлова посети информационната шатра на ГЕРБ, разположена на централния площад „Свобода“, където разговаря с десетки дупничани за ползите от европейската солидарност за региона и страната ни. Здравеопазването и образованието също са наш приоритет, включително с подкрепа от европейските фондове“, посочи по време на разговорите Павлова. Кандидатът за евродепутат каза още, че ремонтът на пътя Дупница – Клисура – Самоков, който се осъществява с европейски средства, е важен, защото свързва ГКПП „Гюешево\" с АМ „Струма\", с първокласния път София - Благоевград и с АМ „Тракия\", а това осигурява по-добри условия в ежедневието на жителите, а и за бизнеса. „След 2020 г. ще работим за това европейските програми да осигуряват финансиране за интегрирани проекти, които допринасят за развитието на целия регион и се основават на неговите конкретни предимства и нужди. Така и селата в общините също ще могат да се възползват от европейската солидарност“, обясни още Лиляна Павлова. Тя бе категорична, че Дупница заслужава да се развива, да бъде все по-красива и да се благоустроява, а това може да се случва чрез европейските фондове, с обединените усилия на местната власт и правителството. Трябва да бъдем активни на тези избори, защото те още веднъж ще ни дадат подкрепа за политиките, които правим. Може да правим грешки, но ги поправяме и вървим напред, защото знаем вярната посока“, каза още Павлова. Тя призова дупничани да подкрепят ПП ГЕРБ на 26 май с номер 12 в бюлетината. „Не беше далеч времето, когато преди няколко години прекосявахме този площад с гумени ботуши. Дупница беше в ситуацията пред един провален проект за широк градски център. И тогава г-жа Павлова – с цялото си сърце и усилия – помогна този проект да бъде реализиран“, припомни Ивайло Константинов. Кметът на Дупница инж. Методи Чимев заяви: „Вярвайте, че ако нещата през последните 7-8 години са се случвали в града, е благодарение и на г-жа Лиляна Павлова. Няма проект, няма проблем, за който ние, като ръководство, да сме търсили съдействие и да не сме го получили“. Той даде за пример автомагистрала „Струма“ и това да се съдейства Дупница да има включването /слизане и качване/ към нея. Сподели:", "date": "2019.05.19", "title": "Лиляна Павлова: Чрез подкрепата от ЕС малкият и среден бизнес в Дупница ще продължи да се развива"}
{"url": "https://pik.bg/%D0%B1%D1%80%D0%B0%D0%B2%D0%BE-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%BD%D0%B0-%D0%B2%D1%8A%D1%80%D1%85%D0%B0-%D0%BD%D0%B0-%D0%B5%D0%B2%D1%80%D0%BE%D0%BF%D0%B0-news842574.html", "text": "Националът Цветан Соколов и неговият Кучине Лубе (Чивитанова) вдигнаха трофея в най-престижния евротурнир - Шампионската лига. Настоящите първенци на Италия се наложиха над Зенит (Казан) с 3:1 (16:25, 25:15, 25:12, 25:19) в суперфинала, изигран в \"Макс Шмелинг Хале\" в Берлин. Така бе прекратена четиригодишната доминация на руския гранд. Соколов бе на топ ниво, като се разписа със 17 точки (2 аса, 4 блокади) и бе топреализатор. Диагоналът реализира и победната точка в мача за 25:19. Йоанди Леал приключи с 15 точки (5 аса, 1 блокада), 14 добави Османи Хуанторена (2 блокади) и бе отличен за най-полезен състезател (MVP). За Зенит Ървин Нгапет се отчете с 14 точки (3 аса, 1 блокада), Мат Андерсън завърши с 12 точки (1 ас, 2 блокади). Така, след шампионската титла в Италия, спечелена преди броени дни, Лубе триумфира с европейската корона за втори път в историята си - след 2002 г. Това е и своеобразен реванш за миналогодишната загуба във финала с 2:3 гейма, информира \"БГ Волейбол\". Сподели:", "date": "2019.05.19", "title": "БРАВО: Българин на върха на Европа"}
{"url": "https://pik.bg/%D0%B8%D0%B7%D0%BF%D0%BE%D0%B2%D0%B5%D0%B4%D1%82%D0%B0-%D0%BD%D0%B0-%D0%B5%D0%B4%D0%BD%D0%BE-%D0%BC%D0%BE%D0%BC%D1%87%D0%B5-%D0%BE%D1%82-%D1%81%D1%82%D0%B0%D1%80%D0%B0%D1%82%D0%B0-%D1%88%D0%BA%D0%BE%D0%BB%D0%B0-%D0%BE%D1%80%D0%BB%D0%B8%D0%BD-%D0%B3%D0%BE%D1%80%D0%B0%D0%BD%D0%BE%D0%B2-%D0%B7%D0%B0-%D1%82%D0%BE%D0%B2%D0%B0-%D0%B7%D0%B0%D1%89%D0%BE-%D1%85%D0%BE%D1%80%D0%B0%D1%82%D0%B0-%D1%81%D0%B0-%D0%B2%D1%81%D0%B5-%D0%BF%D0%BE-%D0%B7%D0%B0%D1%82%D0%B2%D0%BE-news842528.html", "text": "Няма нищо сложно в това да си Орлин Горанов. Това е човек, който прави нещата с много любов и всеки ден е благодарен на Господ, че отваря очички и може да прави това, което иска. Така се описа поп изпълнителят Орлин Горанов в откровено интервю пред Мариян Станков - Мон Дьо и Нова телевизия. „Скандално млад съм за да си задава сега въпрос кой съм – казва още с усмивка Орлин Горанов. - Продължавам да се търся. Много съм справедлив, което ми прави лоши шегички. Но предпочитам да съм такав, а не да се залъгваме с хората и да си правим игрички. Направих доста жертви през години, но си е струвало. Не успях през тези години да отделя повече време за семейството ми. Не можах да споделя с тях този път както искам. Защото семейството е пътя, по който всички вървим”. Изпълнителят казва, че се възприема като един занаятчия, който се опитва да прави нещата по-добре и по-добре. „Не съм звезда – категоричен е той. - Зведите са на небето. Хората в последните години се затвориха. Има много отговори защо е така. В последните години на демокрация хората нямат правила на живо. Какво да правят, накъде да тръгнат. Да си оправим заедно дворчето и да живеем добре е начина. Българинът е авантаджия.  Това  е вина на нас самите, а не на политиците. Не мога да обвинявам когото и да е, преди да обвиня себе си. Ако имаме желание, няма да чакаме някой да ни оправи”. Орлин Горанов признава, че е имал предложеиня да влезе в политиката. „Имало в далечно време опити да ме канят в политиката, но предпочитам да върша това, което правя най-добре – разяснява той. - Този филм го играх вече. Все пак бях президент във филма „Мисия Лондон”. Иначе през 90-те години на миналия век работих в Германия и съм имал възможност да остана, но камъкът си тежи на мястото.  В Милано имах един случай. Полицай на паспортна проверка се изненада като видя, че съм българин. Каза, че съм бил много бял за българин. Нормално е да има носталгия по миналото в мен. Бях млад и пълен с енегрия. Нещата в много аспекти бяха наистина страхотни. СИВ бе много добре организиран и „Златният орфей” се гледаше от Сибир до Владивосток. Това беше много силно. Сега липсва онова спокойствие на хората, чистата хубава и спокойна София. Всяка нощ се миеха улиците и се прибираше боклука. Зареждаха се магазините. Касетките с млякото. По това имам носталгия. Имаше тогава правила, а без правила не става”. Горанов си спомня и как е започнал с пеенето. „Талантите сами избират при кого да отидат – казва той. - Баба ми е казвала, че много ми е пяла. Всяка събота се събирахме родата и се правеха страхотни купони. Вуйчо ми е тромпетист, имах чичо барабанист в Музикалния театър. Още не съм разбрал че имам глас обаче. Това е един огромен талант. Вуйчо ми, тромпетиста, реши да ме пробва. Бях на 8 - 9 години. Имаше конкурс за хористи в „Бодра смяна”. Явих се и така започна всичко. Помня, че първият ми хонар бе 2.50 лв. Можех да си купя 10 плезира и четири големи бози. С първия ми голям хонорар събрах всички от екипа и си направихме голям банкет. Ние изпълнителите сме като донори. Ако един месец не сме на сцена, ще се пръснем. Не знам докога ще продължава този мой експеримент, но всичко, което исках, го направих. И до днес сам се провокирам като правя нови аранжименти на старите ми песни и опитвам да ги изпея от друга гледна точка. Така ще направим и с приятелите ми от „Акага” през ноември на концерт. Днес ценносната система е съвсем друга. Има много разлики. Песента „Светът е за двама” в началото не я усещах никак, но благодарение на аранжора Панайот Славчев успях да вникна в нещата. Той ме вкара в настроението на това парче. Тази песен също е била предожена за саундтрака на „Козият рок”, но екипът не я избира. Записахме я, а няколко месеца по-късно хората започнаха да ме спират по улиците и да ме питат дали аз пея тази песен. Не се чувствам герой. Рицар – може би. Не съм правил подвизи за любов. Всеки ден вършим подвизи. Не ми се е случвало да оглупея от любов”. Орлин Горанов говори и за любовта на своя живот – съпругата си Валя. „Със съпругата ми Валя се запознахме случайно – спомня си той. - На едно парти на общи приятели. Тъкмо бях влязъл в Консерваторията да следвам. Нямаше някакво изригване. Полека-лека се получи. В началото имаше доста смешни моменти. Звъняхме си на домашните телефони. Много фенки са ми звънили тогава, но тя бързо разбра как стоят нещата и го прие. Ако мога да изживея живота си пак, не бих променил почти нищо. Може би бих бил по-луд и бих правил повече експерименти. Мога да се разплача и от най-елементарни неща. Дори и едно детенце, когато дойде на сцената да ми поднесе цветя, може да ме трогне. Правил съм нещата с желание и любов. Ако съм успял поне един човек да направя щасдтлив, съм благодарен. Не искам да поглеждам от високата кула на Господ, защото съм много малък. За да погледнеш отгоре, трябва да си изживял много. Иначе нищо сложно не е да си Орлин Горанов. Да правиш нещата с много любов и всеки ден да си благодарен на Господ, че отваряш очички и може да правиш нещата както искаш”. Сподели:", "date": "2019.05.19", "title": "Изповедта на едно момче от старата школа: Орлин Горанов за това защо хората са все по-затворени, за правилата и какво си е купил с първия хонорар"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D0%B0-%D0%BD%D0%B0-%D0%B5%D0%BD%D0%BF-%D0%B7%D0%B0-%D1%88%D0%B5%D1%84-%D0%BD%D0%B0-%D0%B5%D0%B2%D1%80%D0%BE%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%BF%D1%80%D0%B5%D0%B4-%D0%B3%D0%B5%D1%80%D0%B1---14-%D1%85-news842513.html", "text": "Премиерът и лидер на ГЕРБ Бойко Борисов представи кандидата на Европейската народна партия за председател на новата Европейска комисия Манфред Вебер пред ГЕРБ на коронно събитие от еврокампанията на партията в Зала \"Арена армеец\". До този момент Вебер беше председател на групата на ЕНП в Европейския парламент и бе издигнат от европейското си семейство за бъдещ шеф на Европейската комисия на мястото на Жан-Клод Юнкер. ГЕРБ подкрепи кандидатурата му още в края на миналата година. Вебер предприе обиколка в европейските страни, за да търси подкрепа за кандидатурата си. След София той ще посети Гърция и ще се върне в Германия. На днешното събитие присъстваха над 14 000 души от цялата страна. Още преди 11 ч. Манфред Вебер пристигна на събитието. Цялото българско правителство е тук. Кандидатите за евродепутатите - също. Преди началото на събитието близо час фолклорни състави пяха и танцуваха на сцената за доброто настроение на присъстващите в залата. Бойко Борисов и Манфред Вебер влязоха заедно в залата под бурните аплодисменти на членовете на ГЕРБ. Те се настаниха на първия ред до зам.-председателите на партията Цветан Цветанов, Йорданка Фандъкова и Димитър Николов. Там бяха и всички кандидати на ГЕРБ от евролистата, както и председателят на СДС Румен Христов. Събитието започна с химните на България и на ЕС. \"След президентските избори сме свидетели на безпрецедентно генно инженерство, което има за цел да свали законно избраното правителство. Не бива \"Визия за България\" да се бърка с Мизия за България. Само за 5 години БВП е нараснал с 40 на 100. Положителна тенденция се наблюдава, спрямо предходното четвъртмесечие. Предвидихме увеличение на минималната работна заплата на 650 лв. и стриктно работим за това“, посочи той в изложението си. „Предложихме мерки за връщане на деца в училище, само за две години върнахме 42 хил. деца. До края на 2021 ще се работи само на последните 82 км. от Велико Търново до Търговище“, допълни Горанов. „Използването на лъжата в политиката не е помогнало на никого. Това е престъпление срещу поколенията. Искам да завърша с това - алтернатива има, но не е по-добра от ПП ГЕРБ и това, което трябва тя да даде“, добави той. \"Имаше времена, когато Европа беше разделена. Имаше времена на разруха. Тези времена отминаха отдавна. Сега е време да изграждаме и надграждаме Европа. И да я правим по-силна. Искам да я правим по-дръзка. Недейте слуша тези, които казва, че Европа е стара. И колко интересно е като загубим част от Европа. Това е като да си запалим чергата на къщата. Имаше времена на смут, на разкол в България. Сега е време да се надгражда. И не само пътища, детски градини, а големи ценности. Не слушайте тези, които казват, че България ще върви по-добре напред като върви назад. Едва ли някой се съмнява, че ние сме най-добрите\", каза от трибуната вицепремиерът Томислав Дончев. Лидерът на СДС Румен Христов излезе на трибуната и се обърна към Манфред Вебер с уверението: Тези избори ще ги спечелим. \"Вие говорите за сигурността на Европа и европейските граждани. Е, как да не и ви подкрепим\", увери Христов. Той благодари на Бойко Борисов и Манфред Вебер. \"Победата обича смелите. Затова въпреки трудностите, несгодите, дискредитацията към нашите членове, ние сме длъжни след една седмица да победим. Защото тези избори са изключително важни и те не бива да бъдат загубени\", каза кметът на Бургас Димитър Николов, който беше представен като един от най-успешните кметове на България. Той призова всички да се вдъхновят от Бойко Борисов и да постигнат победа. \"Винаги съм смятала, че нашата сила е, че търсим решения, а не оправдания. В същото време сме подложени на агресивни атаки от нашите опоненти, защото не могат да признаят всичко, което ние сме направили. Заварихте 10 км, изградихме и довършваме 42 км\", подчерта столичният кмет Йорданка Фандъкова. Цветан Цветанов се обърна към мнозинството с призова: \"Здравейте, победители\". Той подчерта, че стабилността в държавата ни се дължи на факта, че имаме министър-председател Бойко Борисов. Той покани на сцената членовете на европейската кандидат-депутатска листа на ГЕРБ-СДС. \"Да покажем, че с премиера Борисов и ГЕРБ България следва своя непоколебим европейски път на развитие. На тези избори с двойни сили нека покажем, че те са нашата идентичност. С факти, а не с лъжи\", каза водачката на листата Мария Габриел. Тя се обърна към Манфред Вебер и го увери, че може да разчита на подкрепата на ГЕРБ. \"Европа трябва да се изправи като един. Коя е ключовата дума, за да успеем? Тя е доверие. И то зависи от всеки един от нас\", призова множеството Мария Габриел. Манфред Вебер поздрави ГЕРБ и напомни, че през последните 5 години гласът на партията се е чувал в европейския парламент и България е била уважавана в ЕС, благодарение на евродепутатите на ГЕРБ. \"Постигнахте невероятни успехи за опазване на гражданите и спиране на мигрантския поток под ръководството на Бойко Борисов. Той е приятел на всички европейски лидери, които го уважават и се допитват до неговия авторитет, за което много му благодарим. Борисов е успешен лидер и постигна по-силна икономика, по-малко безработица и по-добри заплати. Благодарим ти, Бойко\", каза Вебер. Шефът на ЕНП заяви, че като председател на еврокомисията първата му победа ще бъде България да стане член на Шенген, тъй като мястото й е там и е доказала, че е лоялен член на ЕС. Гледайте на живо по ПИК TV! Сподели:", "date": "2019.05.19", "title": "ПЪРВО В ПИК TV! Борисов представя кандидата на ЕНП за шеф на еврокомисията пред ГЕРБ - 14 хиляди аплодират с възгласи \"Победа\". Вебер: Благодарим ти, Бойко, ти си силен европейски лидер и авторитет в ЕС (ОБНОВЕНА)"}
{"url": "https://pik.bg/%D0%BD%D0%B0-%D1%81%D1%83%D1%85%D0%BE-%D0%B5%D1%82%D0%BE-%D0%BA%D0%BE%D0%B8-%D1%87%D0%B0%D1%81%D1%82%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D0%BE%D1%81%D1%82%D0%B0%D0%BD%D0%B0%D1%82-%D0%B1%D0%B5%D0%B7-%D0%B2%D0%BE%D0%B4%D0%B0-%D0%BD%D0%B0-20-%D0%BC%D0%B0%D0%B9-news842536.html", "text": "„Софийска вода” временно ще прекъсне водоснабдяването в някои части на столицата на 20 май 2019 г. (понеделник), съобщиха от пресцентъра на дружеството, цитирани от „Фокус”. се налага спиране на водоподаването от 09:00 до 21:00 часа на клиентите на „Софийска вода”, живеещи в района на: - ул. „Бадемова гора“, ул. „Златишки проход“ № 57, № 60, № 62, № 64, № 66, № 68, № 70; - ул. „Орехова гора“, в участъка между ул. „Метличина поляна“ и бул. „Гоце Делчев“; - ул. „Метличина поляна“ между ул. „Червена роза“ и ул. „Бадемова гора“; - бул. „Гоце Делчев“, в участъка между ул. „Червена роза“ и ул. „Костенски водопад“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“, на ъгъла с ул. „Бадемова гора“. се налага спиране на водоподаването от 09:00 до 17:00 часа на клиентите на „Софийска вода”, живеещи в бл. 511 и бл. 512. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска между бл. 511 и бл. 512. се налага спиране на водоподаването от 10:00 до 18:00 часа на клиентите на „Софийска вода”, живеещи в района на: - ул. „Златовръх“, в участъка от ул. „Галичица“ до ул. „Кричим“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златовръх“, на ъгъла с ул. „Ведрина“. се налага спиране на водоподаването от 10:00 до 14:00 часа на клиентите на „Софийска вода”, живеещи в района на: - ул. „Цветан Вучков“ и ул. „Палма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Вучков“, на ъгъла с ул. „Палма“. се налага спиране на водоподаването от 09:00 до 17:00 часа на клиентите на „Софийска вода”, живеещи в района на: - ул. „Шабаница“, ул. „Ботунски път“, ул. „Трети март“, ул. „Воденицата“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред кметството. се налага спиране на водоподаването от 09:00 до 21:00 часа на клиентите на „Софийска вода”, живеещи в района на: - ул. „Завой“, в участъка от бул. „Лазар Михайлов“ до ул. „Оралица“; - ул. „Календерска“, в участъка от ул. „Оралица“ до ул. „Руски войн“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Оралица“, на ъгъла с ул. „Календерска“. След възстановяване на водоснабдяването е възможно временно повишаване мътността на водата. се налага спиране на водоподаването от 09:00 до 16:00 часа на клиентите на „Софийска вода”, живеещи в района на: - ул. „Родината“, в участъка от ул. „Татарски път“ до ул. „Родината“ №54. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родината“ №23. се налага спиране на водоподаването от 10:00 до 18:30 часа на клиентите на „Софийска вода”, живеещи в района на: - ул. 488. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Джон Атанасов“, на ъгъла с ул. „Ген. Иван Колев“. Сподели:", "date": "2019.05.19", "title": "На сухо: Ето кои части на столицата ще останат без вода на 20 май"}
{"url": "https://pik.bg/%D0%B0%D0%BD%D0%B3%D0%B5%D0%BB%D0%B0-%D0%BC%D0%B5%D1%80%D0%BA%D0%B5%D0%BB-%D0%BE%D0%B1%D0%BC%D0%B8%D1%81%D0%BB%D1%8F-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D1%81%D0%B8-news842573.html", "text": "Канцлерът на Германия Ангела Меркел обмисля промени в кабинета си, твърди изданието Bild am Sonntag, като се позовава на информация от свои добре запознати източници. Според данните, с постовете си може да се разделят министрите на икономиката и на образованието. Изданието отбелязва, че с промените Меркел прави опит да завърши до края четвъртия си мандат начело на правителството на Германия. Посочва се, че след изборите за Европейски парламент Меркел може да предаде пълномощията си на председателя на Християн-демократическия съюз (ХДС) Анегрет Крамп-Каренбауер. Изданието анализира, че ако на изборите консерваторите изгубят гласове, Меркел ще бъде принудена на промени в правителството си за да вдигне рейтинга си. Сподели:", "date": "2019.05.19", "title": "Ангела Меркел обмисля промени в кабинета си"}
{"url": "https://pik.bg/%D1%81%D1%82%D1%80%D0%B0%D1%85%D0%BE%D1%82%D0%BD%D0%BE-%D0%B8%D0%B2%D0%B5%D1%82-%D0%BB%D0%B0%D0%BB%D0%BE%D0%B2%D0%B0-%D1%81-%D0%BA%D0%B2%D0%BE%D1%82%D0%B0-%D0%B7%D0%B0-%D0%BF%D0%B5%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-news842537.html", "text": "Най-добрата българска спринтьорка Ивет Лалова-Колио си осигури участие на Олимпийските игри в Токио следващото лято, съобщава Нова телевизия. Това стана факт, след като атлетката ни спечели състезанието на 200 метра от турнира „Сейко Голдън При” в Осака, Япония. 35-годишната Лалова финишира с време от 22.55 секунди, което е нов рекорд на състезанието и също така пократив норматив за Токио, който е 22.80 секунди. Олимпиадата в Токио ще бъда пета за Лалова в състезателната й кариера. Тя е участвал на Игрите в Атина ‘04, Пекин ’08, Лондон ’12 и Рио де Жанейро ’16. Сподели:", "date": "2019.05.19", "title": "СТРАХОТНО: Ивет Лалова с квота за пета Олимпиада"}
{"url": "https://pik.bg/%D1%81%D0%BF%D0%B8%D0%BF%D0%B0%D1%85%D0%B0-42-%D0%B3%D0%BE%D0%B4%D0%B8%D1%88%D0%BD%D0%B0-%D1%81-%D0%BD%D0%B5%D1%80%D0%B5%D0%B4%D0%BE%D0%B2%D0%B5%D0%BD-%D0%BC%D0%BE%D1%82%D0%BE%D0%BF%D0%B5%D0%B4-%D0%B2%D1%8A%D0%B2-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%BE-news842541.html", "text": "Неправоспособна 42-годишна жена беше засечена с нередовен мотопед във Врачанско, съобщава „Булнюз”. Според информацията, дамата била спряна с нередовен мотопед във врачанско село, уточняват от полицията. На 18 май (събота) около 11:20 часа в село Габаре автопатрул спира за проверка мотопед без регистрационна табела, управляван от неправоспособна 42-годишна жена от Габаре с инициали Н. К. К. Започнато е бързо производство по описа на районно управление Бяла Слатина. Сподели:", "date": "2019.05.19", "title": "Спипаха 42-годишна с нередовен мотопед във Врачанско"}
{"url": "https://pik.bg/%D0%BF%D1%8A%D1%80%D0%B2%D0%BE-%D0%B2-%D0%BF%D0%B8%D0%BA-tv-%D0%B1%D0%BE%D0%B9%D0%BA%D0%BE-%D0%B1%D0%BE%D1%80%D0%B8%D1%81%D0%BE%D0%B2-%D1%81-%D0%B2%D0%B0%D0%B6%D0%BD%D0%B0-%D1%80%D0%B5%D1%87-%D0%BF%D1%80%D0%B5%D0%B4-14-%D1%85%D0%B8%D0%BB%D1%8F%D0%B4%D0%B8-%D1%81%D0%B8%D0%BC%D0%BF%D0%B0%D1%82%D0%B8%D0%B7%D0%B0%D0%BD%D1%82%D0%B8-%D0%BD%D0%B0-%D0%B3%D0%B5%D1%80%D0%B1-%D0%B7%D0%B0-%D0%B5%D0%B2%D1%80%D0%BE%D0%B8%D0%B7%D0%B1%D0%BE%D1%80%D0%B8-news841523.html", "text": "Премиерът и лидер на ГЕРБ Бойко Борисов държи важна реч пред 14 хиляди симпатизанти на ГЕРБ в \"Арена Армеец\". Той представи кандидата на ЕНП за шеф на еврокомисията Манфред Вебер, който е в София специално за събитието на управляващата партия. Преди него речи държаха вицепремиерите Томислав Дончев и Владислав Горанов, кметовете на София и Бургас и зам.-председатели на партията Йорданка Фандъкова и Димитър Николов, както и Цветан Цветанов. Приветствия отправи и коалиционният партньор на ГЕРБ за евроизорите от СДС - председателят на сините Румен Христов. \"В Германия ръкопляскат по 6 минути\", пошегува се Борисов и получи силни аплодисменти. После разказа как преди няколко години Вебер не е харесвал България, а сега е е най-голямата реклама на страната ни. Лидерът на ГЕРБ благодари на колегите си от ЕНП, както и на кандидатите от ГЕРБ, които с обиколките из страната са успели да покажат какво е постигнато. Той благодари и на Жозеф Дол за призива му всички десни партии в България да се обединят и благодари на СДС и другите коалиционни партньори на ГЕРБ за изборите. \"Другите са помагачите на БКП, които не са се променили, защото конгресите им вървят един след друг. Борисов каза, че този път няма да се кара, за да не се снишават от ГЕРБ и да си помислят опонентите им, че са слаби. \"Няма нито в една сфера, в които държавата да е в по-лошо състояние, отколкото е била. Рекордно ниска безработица, рекорден вътрешен продукт и инвестиции в истински заводи. Тази лъжа и манипулация, която върви през цялата кампания лъсна, когато през последните дни с Горанов и Дончев открихме огромни заводи. За първи път България изнася повече за Германия, отколкото внася\", каза Борисов. Той припомни, че за първи път има реални инвестиции, които произвеждат БВП и износ. Затова и инфраструктурата е изключително важна, за да има начин тези стоки да се придвижват. Той припомни построените в последните години огромни многолентови отсечки във всички големи градове, както и републиканската пътна мрежа. Борисов обаче заяви, че не бива да се бърза с изявленията за победата, тъй като над 500 хиляди автомобила се очаква да напуснат страната. \"Вълчев, направили сте и понеделник неучебен ден. И понеже са много бедни, всички тръгват да пътуват. Помолете ги хората да си починат петък, събота и неделя на обяд да се върнат да гласуват. Парламентът на ЕС е не по-малко важен от избора на парламент за България\", каза Борисов. Той припомни успехите и усилията на българите за опазване на границите и настоя, че мястото и е в Шенген. \"Вчера чух някаква глупост, че комунистите искали справедливост и затова питам репресираните в залата, които ни подкрепят - има ли справедливост при комунистите? Тяхната справедливост е затвори, смърт, народен съд. Когато се говори за конституцията, да ми каже някой къде пише, че разделените власти могат да се месят в независимата съдебна власт и да ги привикват на килимчето. Това ли е справедливост и в тези времена ли ни връщат от президентството? Като отиде сам магистратът в президентството, за какво си говорят? Има ясно разписани правила - съдебните власти си избират ръководители, в парламента си избират. Кметът на София меси ли се в парламента? Така че, организирайте се и се извинете на хората за грешките ни и напомнете какви добри неща правим, които вече ги приемат за даденост. Помолете се на хората да се върнат и да гласуват, защото това е важно и за България и за Европа. За съжаление го дават хубаво времето\", пошегува се Борисов. Той напомни, че ГЕРБ ще имат сила в Европа, ако спечелят тук и спечели ЕНП. \"Мили мои, максимална концентрация, четвъртък и петък ще ни правят Костинброд. Нали помните лъжата? Пак същите кандидати са там и лъжат, че има автобуси с двойни дъна. Това се готвят да направят четвъртък и петък - да ни ударят с лъжа и да нямаме време да реагираме. И после, когато мине и се освестят, ще кажат, че са излъгали и не е за първи път, но пораженията ги има. Затова искам да се концентрирате\", благодари на присъстващите Борисов. Сподели:", "date": "2019.05.19", "title": "ПЪРВО В ПИК TV! Бойко Борисов с важна реч пред 14 хиляди симпатизанти на ГЕРБ за евроизборите: Ще ни ударят четвъртък или петък с нова лъжа като аферата \"Костинброд\" (ОБНОВЕНА)"}
{"url": "https://pik.bg/%D0%B4%D1%8A%D0%BD%D0%BA%D0%B0%D0%BD-%D0%BB%D0%BE%D1%80%D1%8A%D0%BD%D1%81-%D0%BE%D1%82-%D1%85%D0%BE%D0%BB%D0%B0%D0%BD%D0%B4%D0%B8%D1%8F-%D1%81%D0%BF%D0%B5%D1%87%D0%B5%D0%BB%D0%B8-%D0%B5%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%B2%D0%B8%D0%B4%D0%B5%D0%BE-news842482.html", "text": "Представителят на Холандия Дънкан Лорънс спечели песенния конкурс на „Евровизия“, съобщиха световните агенции, цитирани от БНР. Той триумфира с любовната си балада \"Arcade\". Текстът разказва за изгубена голяма любов и се основава на лични преживявания на 25-годишния изпълнител. Гост-изпълнител на проявата, състояла се в Тел Авив, беше Мадона. Облечена като „футуристична“ Жана д'Арк в тоалет от Жан-Пол Готие, тя изпълни своята нова песен \"Future\" и хита си от 1989 г. \"Like A Prayer\". Съперници във финала на „Евровизия“ бяха представители на 26 страни. Досега Холандия е печелила конкурса четири пъти, последният път през 1975 г. С победата на Лорънс Холандия придобива правото да бъде домакин на финалите на конкурса следващата година. Сподели:", "date": "2019.05.19", "title": "Дънкан Лорънс от Холандия спечели \"Евровизия\" (ВИДЕО)"}
{"url": "https://pik.bg/%D0%B5%D1%82%D0%BE-%D0%B8%D0%B7%D0%BE%D1%81%D1%82%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%BB%D0%BA%D0%BE-%D0%B4%D0%B5%D1%86%D0%B0-%D1%81%D0%B0-%D0%BF%D1%80%D0%B5%D0%B4%D0%BE%D1%82%D0%B2%D1%80%D0%B0%D1%82%D0%B8%D0%BB%D0%B8-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%BF%D1%80%D0%B5%D0%B7-%D0%BC%D0%B8%D0%BD%D0%B0%D0%BB-news842571.html", "text": "Социалните работници са предотвратили изоставянето на 1 733 деца през 2018 година. Това съобщиха от Министерството на труда и социалната политика във връзка със спекулативни твърдения в социалните мрежи за \"незаконно отнети деца\", съобщава БТА, цитирани от Нова телевизия. Основният приоритет в работата на социалните работници е децата да се отглеждат от своите майки и бащи, подчертават от министерството. В тази връзка се осъществяват редица дейности за подкрепа на семействата чрез осигуряването на подходящи социални услуги и оказване на финансова подкрепа. Показателен пример в това отношение е дейността на социалните работници по превенция на изоставянето. Благодарение на техните усилия през 2018 г. 1 733 деца са останали да живеят в своето родно семейство. Извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение. \"Поради това категорично възразяваме срещу разпространението на манипулативни информации за \"незаконно отнемане на деца\". Подобни твърдения са лишени от всякакво основание и могат да бъдат определени единствено като фалшиви новини\", заявяват от МТСП. Извеждането на дете от биологичното семейство като мярка за закрила се предприема винаги след обстойно проучване и изчерпване на всички възможности за закрила в семейството или в разширения семеен кръг. През миналата година 731 деца са били настанени в семейство на роднини и близки. Изключение правят единствено случаите, когато при различни причини се налага спешното извеждане на детето. При тях главната цел е връщането на детето в родното семейство. Работата в тази посока включва всички дейности за подкрепа на семейството, за да се гарантира най-добра среда за отглеждане на детето. През 2018 г. социалните работници са работили по 1 235 случая за реинтеграция на деца в семейството. В 495 от тях децата са се върнали при своите родители. По много от останалите случаи работата продължава и през настоящата година, посочват още от министерството. Сподели:", "date": "2019.05.19", "title": "Ето изоставянето на колко деца са предотвратили социалните работници в страната през миналата година"}
{"url": "https://pik.bg/%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D1%82%D0%B5%D1%80%D0%B5%D0%BD%D0%B8-%D0%B2-%D0%B3%D0%BE%D1%80%D1%83%D0%B1%D0%BB%D1%8F%D0%BD%D0%B5-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D0%BE%D1%80%D0%B5%D0%B4%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82-news842512.html", "text": "Собственици на терени в столичния квартал \"Горубляне\" излизат на пореден протест днес в 16:00 часа, съобщава БНР. Очаква се те да блокират кръстовището на булевард  \"Цариградско шосе\" с улиците \"Павел Красов\" и \"Димитър Пешев\". Недоволството им е предизвикано от решението на Столичната община за изграждане на парк върху техни терени. Собствениците водят четири дела в Страсбург. Сезирали са и главния прокурор, че Столична община умишлено блокира процеса на възстановяване на собствеността. Сред причините за недоволството е още \"дискриминацията\", според протестиращите, \"на нискоетажните квартали спрямо панелните жилищни комплекси\", както и липсата на достатъчно детски площадки, изградена канализация, тротоари, велоалеи, градски транспорт. Сподели:", "date": "2019.05.19", "title": "Собственици на терени в \"Горубляне\" излизат на пореден протест"}
{"url": "https://pik.bg/%D0%B5%D1%80%D0%B4%D0%BE%D0%B3%D0%B0%D0%BD-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%BA%D1%83%D0%BF%D1%83%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D0%B8%D1%81%D1%82%D0%B5%D0%BC%D0%B8-%D0%B7%D0%B0-%D0%BF%D0%B2%D0%BE-%D1%81-400-%D0%B5-%D1%81%D0%BA%D0%BB%D1%8E%D1%87%D0%B5%D0%BD%D0%B0-news842510.html", "text": "САЩсазаявили, че планираното от Турция купуване на руските системи за ПВО е много голям проблем. Според Вашингтон това подлага на риск турското партньорство в изграждането на изтребителя от пето поколение \"Ф-35\", защото руските ракети компрометират самолета на корпорацията \"Локхийд Мартин\", припомни агенцията. Но Ердоган, отговаряйки на въпроси на студенти в Истанбул, каза, че Турция е направила технически анализ и е установила че такъв проблем не съществува. \"Те (американците) пратиха топката към центъра на полето, като проявяват известна неохота. Но рано или късно ние ще получим самолетите \"Ф-35\". Няма вариант да не ни бъдат доставени\", заяви турският държавен глава. ТАСС цитира вестник \"Хабертюрк\", според който Турция е пратила в Русия сто инженери за съвместното производство на \"С-400\". Президентът на Турция Реджеп Ердоган каза снощи, че сделката за доставката от Русия на системите за противовъздушна отбрана \"С-400\" е вече сключена и че Анкара ще произвежда заедно с Москва системите \"С-500\", предаде БТА, позовавайки се на Ройтерс. Сподели:", "date": "2019.05.19", "title": "Ердоган: Сделката за купуването на руските системи за ПВО \"С-400\" е сключена"}
{"url": "https://pik.bg/%D1%81%D0%B5%D0%B4%D0%B5%D0%BC-%D0%BD%D0%B5%D0%BE%D0%B1%D0%B8%D1%87%D0%B0%D0%B9%D0%BD%D0%B8-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D1%8F-%D0%BD%D0%B0-%D0%B0%D0%BB%D0%BE%D0%B5-%D0%B2%D0%B5%D1%80%D0%B0-news842514.html", "text": "Алое вера е растение, което е пълно с витамини и има противовъзпалителни свойства, които могат да ни помогнат в различни ситуации, съобщава \"Дарик\". Гелът от алое вера е богат на антиоксиданти, наречени полифеноли, които са полезни за здравето, предпазват от рак и сърдечно-съдови заболявания.  Растението помага за понижаване на кръвната захар при хора с диабет. Най-добре се съчетава в напитки, но може да има и други приложения извън кухнята. Противовъзпалителните му свойства могат да облекчат сърбежа, да ви предпазят от надраскване и да намалят подуването. Ако смесите мицеларна вода и гел от алое вера, ще хидратирате и направите вашата кожа по-млада и сияйна. Намалява зачервяването и подуването, благодарение на противовъзпалителните си свойства. След като се появи мехур, продължете да прилагате, за да поддържате кожата влажна за бързото оздравяване. При слънчеви изгаряния може да използвате алое вера. Алое вера е чудесен овлажнител за цялото тяло, но е особено приятен за лицето ви, защото не оставя кожата мазна. Но внимавайте да не прекалявате - това е също така и естествен ексфолиант, така че използването му твърде често може да раздразни кожата ви и да я направи по-суха. Алое вера може да ви помогне да се отървете от обрив. Премахва възпалението и зачервяването, докато антибактериалните му свойства се борят с бактериите. Облекчава себореен дерматит - често срещано състояние, което причинява пърхот. Сподели:", "date": "2019.05.19", "title": "Седем необичайни приложения на алое вера"}
{"url": "https://pik.bg/%D0%B0%D1%82%D0%B0%D0%BA%D0%B0-%D0%BF%D1%80%D0%B0%D1%89%D0%B0-%D1%8F%D0%BC%D0%B1%D0%BE%D0%BB%D1%81%D0%BA%D0%B8-%D1%83%D1%87%D0%B5%D0%BD%D0%B8%D1%86%D0%B8-%D0%BD%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0-%D0%B2-%D1%8F%D0%BF%D0%BE%D0%BD%D0%B8%D1%8F-%D1%81%D0%BD%D0%B8%D0%BC%D0%BA%D0%B0-news842625.html", "text": "Партия АТАКА помогна на ученици от Природо-математическата гимназия в Ямбол да заминат на олимпиада в Япония. Младите таланти ще представят страната ни на състезанието по математика от 15 до 19 юли в град Фукуока. Помощта за гимназистите беше връчена на директора на ямболското училище Евгений Иванов от лидера на партията Волен Сидеров и водача на евролистата д-р Георги Димов. „Нашата държава понякога подценява важността на такива участия, но затова партия АТАКА дава рамо. Тези талантливи деца ще отидат със своите родители и ще участват в олимпиадата. Ямболската математическа школа беше страхотна, печелеха златни медали по света, прославяха България и сега ще помогнем това да продължи. Горд съм с учениците от моята родна гимназия и съм сигурен, че ще спечелят награди в Япония”, каза Сидеров в родния си град. Директорът Евгений Иванов благодари сърдечно на Сидеров и сподели, че очаква повече хора да подкрепят финансово младите таланти на България. Пред събралите се жители на града Сидеров изрази удовлетворение, че най-накрая е успял да се пребори за изграждане на новата болница. „Лобирах за това, благодаря на премиера, на финансовия министър, на министъра на здравеопазването, че откликнаха. Искам да ви кажа, че беше много сериозен натиск, не стана лесно, но накрая проектът е готов. Имам гордостта, като избран от Ямболския избирателен район, че след 35 и повече години болницата ще стане”, каза още Сидеров. Водачът на евролистата д-р Георги Димов подчерта, че от партия АТАКА имат една цел – силна България, а силна България може да стане, като задържим младите хора тук. „Българите да живеят като европейци по доходи, а не само на думи.” В Ямбол той припомни, че не правят предизборни концерти с песни, танци и празни обещания, а подпомагат ученици и студенти от цяла България. „Да останат при своите семейства, да гледат децата си в родината”, заключи Димов и призова на 26 май да се гласува с номер 14 за защита на българския интерес в Европарламента. Сподели:", "date": "2019.05.19", "title": "АТАКА праща ямболски ученици на олимпиада в Япония (СНИМКА)"}
{"url": "https://pik.bg/%D0%BD%D0%BE%D0%B2-%D1%84%D0%B8%D0%BB%D0%BC-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%84%D0%B0%D0%BA%D1%82%D0%B8-%D0%B7%D0%B0-%D0%B2%D0%B0%D0%BD%D0%B3%D0%B0-news842586.html", "text": "Негов режисьор и сценарист е Стоян Петров. Той се запознал с пророчицата случайно, негов приятел ги срещнал. Дотогава не вярва, но след като му разказва момент от детството му, който знаят само той и майка му, нещо в него се преобръща. През последните години от живота ѝ той превежда на Ванга, когато при нея идват рускоговорящи гости. Нов филм за легендарната ясновидка Ванга - „Човек и феномен”, с неизлъчвани досега кадри, предсказания и очевидци, мълчали през последните десетилетия, излиза съвсем скоро, предаде Би Ти Ви. Сподели:", "date": "2019.05.19", "title": "Нов филм разкрива неизвестни факти за Ванга"}
{"url": "https://pik.bg/%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81-%D0%BC%D0%B0%D0%B3%D0%BD%D0%B8%D1%82%D1%83%D0%B4-4-%D0%BF%D0%BE-%D1%80%D0%B8%D1%85%D1%82%D0%B5%D1%80-%D1%80%D0%B0%D0%B7%D0%BB%D1%8E%D0%BB%D1%8F-%D0%BA%D1%83%D1%80%D0%BE%D1%80%D1%82%D0%B0-%D0%B1%D0%BE%D0%B4%D1%80%D1%83%D0%BC-news842632.html", "text": "Земетресение с магнитуд 4 по скалата на Рихтер е регистрирано в 14,34 часа днес в турския курорт Бодрум в окръг Мугла (Югозападна Турция), съобщава Анадолската агенция, като се позовава на Дирекцията за управление при бедствия и извънредни ситуации. Епицентърът на труса е бил в района на залива Гьокова. Засега няма данни за жертви и разрушения. Сподели:", "date": "2019.05.19", "title": "Земетресение с магнитуд 4 по Рихтер разлюля курорта Бодрум"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D1%81%D0%BF%D0%B0%D1%81-%D0%B3%D1%8A%D1%80%D0%BD%D0%B5%D0%B2%D1%81%D0%BA%D0%B8-%D1%80%D0%B0%D0%B7%D0%B3%D1%80%D0%BE%D0%BC%D0%B8-%D0%B1%D1%81%D0%BF-%D0%BD%D0%B8%D0%BD%D0%BE%D0%B2%D0%B0-%D0%B8-%D0%B9%D0%BE%D0%BD%D1%87%D0%B5%D0%B2%D0%B0-%D1%81-%D0%BA%D1%83%D0%BB%D1%82%D0%BE%D0%B2%D0%BE-%D1%81%D1%82%D0%B8%D1%85%D0%BE%D1%82%D0%B2%D0%BE%D1%80%D0%B5%D0%BD%D0%B8%D0%B5-news842265.html", "text": "Развява демагогски знамената, че е социална, честна, справедлива, но поразровиш ли й ти делата, ще видиш че е кървава и особено крадлива! Това мое твърдение се основава на недвусмислените и емоционални реплики на днешните лидери на столетницата БКП, маскирали се в кожата на \"социална БСП“. Народе мой, аз нямам никакъв комплекс от крими прехода и ще ти кажа правата: Дойда ли на Власт - тъй както „Техноимпекс“, сто на сто ще гушна и държавата! Да крадна и два пъти повече можеше, но нека приключа с ролята, на Лаура Кьовеши... Имаме си с мама мъничък проблем един. Случи ѝ се в Партията много кофти случка, прихвана от чичо Кутев здрав Партиен спин и днес по цял ден налита, вие и хапе като кучка. Вече не мъкна като \"муле“ пълни раници, с кинти контрабандни през съседни граници, като Бос на „Позитано“ съм с особени права, трупам милиони от бюджетни горива. Как смеете Вий плебеи да ме питате, как го купих, от кому съм взел и колко дал? Бихте замълчали ако бяхте поразпитали и разбрали, че съм внук на  ДС-генерал! Докога ще търпим подобно унижение да ни управляват демократи, реформисти... На България са нужни управленци като мен, трето поколение железни комунисти! Да не чака никой милост, ако вземем власт отново, за враговете наши няма как да има милосърдие - ще раздадем незабавно с калибровано олово, необходимо и неизбежно червено правосъдие! Да те скъса от майтап лукавият ни президент - по цял ден за дивиденти народа ни кълве: Не бил и помислял за шведския \"Грипен“, а работил денонощно за немско \"Фау-Ве“! Ах, води я Нинова, води я, дори в отвъдното я отведи - важното е тука да останем президента, аз и ти! Като свидетел на всички тези реплики и стотици още демагогски и популистки \"откровения“ от червените реставратори в родния Парламент реших, че мога да си позволя да напиша един сърдечен О, моя Партийо любима, макар проклета и устата, затова, че още теб те има, си карам днес и аз мандата. Дитирамби нежни ще ти пиша, ще те възпявам, в тебе ще се вричам, но щом престанеш окончателно да дишаш, пред пътя ти към Ада с кеф ще коленича. Сподели:", "date": "2019.05.19", "title": "САМО В ПИК! Спас Гърневски разгроми БСП, Нинова и Йончева с култово стихотворение"}
{"url": "https://pik.bg/%D1%86%D0%B8%D0%B3%D0%B0%D0%BD%D0%B8%D0%BD-%D1%81%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%B2-%D1%81%D1%8A%D0%B4%D0%B0-%D0%BA%D0%B0%D1%82%D0%BE-%D1%80%D0%BE%D0%BC-%D0%BF%D0%BE-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5-news842606.html", "text": "Словесен бисер сътвори в Хасковския районен съд арестуван за грабеж ром. На въпрос на магистратите какво му е образованието 25-годишният Георги Митков обяви кратко и ясно: “Ром”, пише \"Марица Хасково\". Той, 21-годишният му брат Митко Митков и 21-годишният им съучастник Славчо Стефанов получиха най-тежката мярка за неотклонение задържане под стража. Тримата са обвинени, че на 14 май са нападнали в хасковското село Узунджово 83-годишен старец, който отглежда животни. Според разследващите младежите набили пенсионера в караваната му, завързали го със сизал и го заплашили, че ще му отрежат главата. Сподели:", "date": "2019.05.19", "title": "Циганин се определи в съда като ром по образование"}
{"url": "https://pik.bg/%D1%81%D0%B0%D0%BC%D0%BE-%D0%B2-%D0%BF%D0%B8%D0%BA-%D0%B8-%D1%80%D0%B5%D1%82%D1%80%D0%BE-%D1%80%D0%B0%D0%B4%D0%B5%D0%B2-%D0%B3%D1%83%D1%88%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%B1%D0%B5%D1%80%D0%B1%D0%BE-%D1%81%D0%BD%D0%B8%D0%BC%D0%BA%D0%B0-news841552.html", "text": "Румен Радев демонстрира повече от гостоприемство към майката на Димитър Бербатов, видя „Ретро“. Преди броени дни Маргарита Бербатова била на посещение в президентството по случай спортните успехи на социално слаби младежи на международен форум в Абу Даби. На срещата с държавния глава я придружавали и шампионите, а след като майката на футболната звезда провела разговор с Радев, в който го запознала с техните постижения, дошъл редът на традиционната снимка пред герба в сградата на „Дондуков“ 2. Докато всички се строявали за фотоса, президентът заел място до Маргарита, но в последния момент, преди камерата да щракне, скъсил дистанцията с нея и я прегърнал през рамото, пускайки широка усмивка. Майката на футболиста останала доволна от кадъра, който веднага показала на приятели и познати в Благоевград. Въпреки че приветливостта на Радев я впечатлила, всеизвестен факт е, че Маргарита от години има други политически пристрастия и е една от знаковите фигури на ГЕРБ в родния си град. Преди години Бербатова се забърка в шумен скандал, който я принуди да напусне поста си на главна сестра в МБАЛ-Благоевград. В същия момент тя стана и член на управляващата партия. Към момента Маргото, както я наричат близките ѝ, е шеф на Център за стари хора, но продължава да е член на ГЕРБ и активно да работи за дамската организация на партията. Напоследък обаче започнала да се поотдръпва, тъй като забелязала, че по нейни думи „се появявали много клиентелисти, които се записват и след 2-3 седмици вече искат да са шеф на нещо“. Съгражданите на г-жа Бербатова съжалявали, че тя нямала големи политически амбиции, тъй като я смятали за подходяща за кметския пост. „Много е разтропана и находчива. Удава ѝ се да ръководи. А и все пак е отгледала шампион“, коментират благоевргадчани за майката на Бербо. Сподели:", "date": "2019.05.19", "title": "САМО В ПИК И \"РЕТРО\": Радев гушна майката на Бербо (СНИМКА)"}
{"url": "https://pik.bg/%D1%82%D0%B0%D0%BF%D0%B0-%D0%B2-%D1%81%D0%BE%D1%84%D0%B8%D1%8F-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%82%D0%B2%D0%BE%D1%80%D0%B8-%D1%86%D0%B0%D1%80%D0%B8%D0%B3%D1%80%D0%B0%D0%B4%D1%81%D0%BA%D0%BE-%D1%88%D0%BE%D1%81%D0%B5-news842630.html", "text": "Затворено е движението по бул. \"Цагриградско шосе\" заради поредния протест в столичния квартал \"Горубляне\", събщиха за БНР от Пътна полиция. Движението се отбива през ул. \"Патриарх Герман\" през вилна зона Врана Герман. От пътна полиция призовават шофьорите за търпение. Сподели:", "date": "2019.05.19", "title": "Тапа в София! Протест затвори \"Цариградско шосе\""}
{"url": "https://pik.bg/%D0%B5%D0%BA%D1%81%D0%BF%D0%B5%D1%80%D1%82%D0%BD%D0%BE-%D0%BC%D0%BD%D0%B5%D0%BD%D0%B8%D0%B5-%D0%B1%D0%B8%D0%B2%D1%88%D0%B8%D1%8F%D1%82-%D0%BC%D0%B2%D1%80-%D1%81%D0%B5%D0%BA%D1%80%D0%B5%D1%82%D0%B0%D1%80-%D1%80%D0%B0%D0%B4%D1%83%D0%BB%D0%BE%D0%B2-%D1%81%D1%80%D0%B0%D0%B2%D0%BD%D0%B8-%D1%87%D0%B0%D0%BD%D0%B5-%D1%81-%D0%BA%D0%B8%D0%BB%D1%8A%D1%80%D0%B0-%D0%BE%D1%82-%D0%BD%D0%BE%D0%B2%D0%B8-%D0%B8%D1%81%D0%BA%D1%8A%D1%80-news842645.html", "text": "Случаят за издирвания вече десети ден Стоян Зайков много - Чане прилича на случая в Нови Искър (с шесторното убийство - б.р.). Това заяви бившият секретар на МВР Николай Радулов пред bTV. Главните герои са същите. Те продължават, както тогава, да говорят нелепици. За ловното оръжие не може да има експертиза - то стреля със сачми, които могат да бъдат различни номера. Не може да има експертиза, която да потвърди убийството с това оръжие ли е направено, допълни Радулов. Десети ден издирват Стоян Зайков, чиято приятелка бе намерена убита. Дни по-късно бе открит мъртъв и негов трети братовчед, с когото са съседи. Вчера на брифинг от Костенец главният секретар на МВР Ивайло Иванов съобщи, че е намерено оръжие от едно от двете убийства. По-късно по информация на БНР стана ясно, че откритото оръжие в ловна пушка. Сподели:", "date": "2019.05.19", "title": "ЕКСПЕРТНО МНЕНИЕ: Бившият МВР секретар Радулов сравни Чане с килъра от Нови Искър"}
